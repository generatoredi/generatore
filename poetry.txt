Una volta, guardando un ramo, o un passero, o una foglia stagliarsi oltre la finestra, era sempre aperta la possibilità che ramo, foglia, passero uscissero dai loro contorni, facessero corpo con noi, con l’aria tra di noi. E lì potevamo sentirli di più, tanto da lasciare che si liberassero di nuovo e finalmente, qualche volta, con un po’ di voglia e di fortuna sarebbero stati una visione. Allora eravamo contenti e ci bastava.
 Adesso, quando non sappiamo cosa fare possiamo andare sulla terrazza e chiedere al vento se è vero che siamo felici.
 Ma tutto questo movimento di rami, visto sempre dall’interno, fa pensare ad un cuore pulsante, il cuore della nostra casa posto fuori.
 Tutto questo movimento delle piante che abbiamo comperato e di quelle più grandi che erano qui da prima – una folla di pioppi silenziosa nel vento di là dalla finestra – senza volerlo contiene la nostra stagione, senza volere acconsente alla nostra vita.
 E io posso sentire che forse abiti molto lontano e che forse non c’è niente qui intorno che sia tuo.
 E vorrei chiederti scusa. Scusami se qualche volta, come adesso, costruisco la tua vita, e scrivendo parlo di te e ti attribuisco i miei pensieri. È una specie di rigurgito, di cui mi vergogno, un resto di un bisogno di bellezza con in più la paura di dover stare da solo. Prima di andare, vorrei che tu stessi con me ad ascoltare i pioppi. Adesso, vorrei solo distrarmi.
 C’è questa foto del millenovecentoventi dove si vede distrutta la casa che adesso abitiamo una granata italiana l’aveva colpita proprio la casa proprio la camera dove poi abbiamo concepito i figli ma di quei momenti nostri non ci sono immagini e la vita quando esplode dentro non fa nessun rumore e anche io ti ho posseduta così si dice ma in realtà non ho posseduto niente sei come questa terra dove per lasciare un segno è inutile combattere bisogna appartenere diventare umili e abitare con pazienza come fa il colore su una rosa In piedi in un centro scommesse per puntare su un cavallo
 con il nome più ordinario.
 Mentre crolla un titolo, o nasce una nuova valuta, mi lavo i denti fino alla morte.
 All’angolo della strada
 mi viene incontro un’automobile con i fari spenti – è solo disattenzione.
 Mi illudo che possa essere un agguato.
 Bisognerebbe fare alla fine d’ogni libro Pubblicato: 6 giugno 2020 | Autore: letiziagava | Archiviato in: Una poesia al giorno | Tags: Valerio Magrelli | Lascia un commento Bisognerebbe fare alla fine d’ogni libro una piantina. Non un indice, piuttosto una planimetria delle sue parti, descrivendo le fondamenta,
 i suoi diversi accessi, le stanze, i servizi e i disimpegni.
 Bisognerebbe precisarne anche la capienza ed i costi, spiegando l’ammontare della manutenzione nel tempo.
 Svelare così l’ossatura del cantiere, le sue membra nascoste
 dal paramento della pagina.
 Soprattutto sapere: quale
 e quanto il materiale
 (legname, pietre, tubature, cemento)?
 C’è stato un giovane a modo che il tuo saluto ha preso e in un modo ha voltato ch’esso è sembrato un addio: sai la strategia della sparizione anche si riconosce da questo, da ciò che crediamo di veder fare a qualcuno quando sappiamo benissimo che noi siamo a far quella cosa dentro di noi.
 Qualcuno in famiglia era andato in Brasile prima della guerra, ma non per fame e non per princìpi. Al ritorno, a Parma non ha ricordato niente.
 Poche cose per dire trent’anni: qualche avventura, qualche incerto prodigio.
 Di certo solo la vastità dei luoghi, come un presagio.
 Abbiamo superato Fiumicino
 e tu hai fatto, ricordo, una battuta su tutto ciò che era passato in questa vita senza per noi lasciare tracce.
 E poi hai indicato il fumo che saliva dal mare. Tutte le strade erano bloccate e noi già pensavamo ad altro; a quello che tutti quanti pensano d’estate.
 Gabriele Galloni (Roma, 1995), da L’estate del mondo (Saya Editore, 2019) Non può che essere così: generare, legare Pubblicato: 30 Maggio 2020 | Autore: rc | Archiviato in: Una poesia al giorno | Tags: Giovanna Rosadini, Matteo Fantuzzi | 1 Commento Non può che essere così: generare, legare, esporre, esporsi, accogliere la morbida potenza del ramo che si allunga, la radice che affonda in cerca d’acqua, l’intreccio, la risonanza, la saldatura, l’urto delle cose; scoperchiarsi al fulmine in arrivo, lasciarsi spogliare dalla pioggia, invadere dal mare… Germogliare, sapendo di poter illividire.
 Giovanna Rosadini (Genova, 1963) da Frammenti di felicità terrena (LietoColle-Pordenonelegge, 2019) – Consigliato da Matteo Fantuzzi.
 Amore che ti ergi spavaldo
 senza porte e finestre
 in te non credo
 slabbrato scoglio dei venti, dei rostri.
 Io preferisco la lenta ispezione di stanze annidate sotto una gronda.
 Io preferisco ospitare l’attesa curare lo spago che quasi si arrende la finestra malchiusa.
 Ciò che la tua mano trova da fare, – disse – fallo con tutte le tue forze con tutte le tue membra,
 con l’inguine, con l’osso temporale con le ciglia, con il piccolo psoas, ciò che la tua mano trova da fare, fallo col cremastere, con le labbra e con le ghiandole di Skène – disse – fallo con tutte le tue membra, con lo sterno, con la spina dorsale, con la fossetta di von Mohrenheim, ciò che la tua mano trova da fare, fallo con ogni tua singola vertebra con tutte le ferite del tuo corpo, fallo con tutte le tue membra, fallo, non esitare, poiché quando sarai nel sottosuolo,
 con tutte le tue membra,
 la tua mano non avrà nulla da fare.
 Primo discorso alla ciurma
 Oceano, Sabato 9 Settembre
 Settembre, nuvole, rotte. Piogge e mappe, bussole, catrame, voli. Tutte le parole che posso dirvi, sopra questi binari invisibili d’acqua e spuma e i pesci come frecce, come angeli di Dio.
 Noi siamo con la regina
 tra i fili mobili. All’alba, vediamo le spostate nuvole dai venti. Vediamo il passato e il futuro in un insieme confuso: adesso ci manca il corpo della donna o dell’uomo che abbiamo amato. I giorni
 attraversano la mente
 attraversano lampi oppure pollini attraversano spore o sinapsi, oppure sono bocca sopra bocca
 mentre tra i cordami del cielo tutto muto il mondo irradia evapora. Dove si va
 amici, le parole finiscono.
 La stanza è vuota.
 Il corpo diminuito nella sera.
 Il viso nel vetro del lenzuolo.
 Due mele sopra il tavolo scintillano.
 Parlano mitemente
 la loro lingua di sfere.
 …
 Correte nuvole alla notte
 fatela entrare nel vestito appeso che lo scuota come se avesse i seni nuvole infittitevi a buio. Raffiche trasformatela in fretta.
 Antonella Anedda (Roma, 1955), in Dal balcone del corpo (Mondadori, 2007).
 N 6
 Pubblicato: 25 Maggio 2020 | Autore: garciarebecca | Archiviato in: Una poesia al giorno | Tags: Augusto Ficele | Lascia un commento Le panchine sventrate, i pali della luce, le strade con le buche, in fondo a tutta questa colla, a questo sapiente magma, leggo con trasporto l’oroscopo: mi fido ciecamente.
 Mi interrogo sulla vita dei moscerini, sull’intelligenza smisurata delle piante, la gente è stanca – dice.
 Il rialzo di venti centesimi delle sigarette è di certo l’evento più cruciale della gionata.
 Allora alzo lo sguardo verso un cartellone: l’imperdibile volo per raggiungere teneri tropici.
 Il sangue circola in eccesso, non vedo l’ ora di esser sparato in pieno centro.
 Augusto Ficele (Terlizzi, 1992), da Planetaria. 27 poeti del mondo nati dopo il 1985 (Taut, 2020) E poi restano
 Pubblicato: 23 Maggio 2020 | Autore: rc | Archiviato in: Una poesia al giorno | Tags: Anna Ruchat, Domenico Brancale | Lascia un commento E poi restano
 sul pavimento
 angeli di lettere
 con le ali spezzate
 e voci
 appese per sempre
 agli stipiti delle porte.
 Strano
 seppellire così le domande,
 senza un funerale. Strano
 non sentire i tuoi passi su
 per le scale
 ma soltanto queste lacrime
 portate dalla notte
 che cadono senza rumore
 come fossero neve
 o bolle di sapone
 spinte dal vento
 contro le pareti del cuore
 Anna Ruchat (dfhgh), da Angeli di stoffa (Pagine d’Arte, 2009) – Consigliato da Domenico Brancale.
 Il sogno di Sironi (un altro abbozzo) Pubblicato: 22 Maggio 2020 | Autore: rc | Archiviato in: Una poesia al giorno | Tags: Mario Santagostini | Lascia un commento Case, ma come casi esemplari di mutismo, nient’altro.
 A volte, io credo
 che le tinteggiano per non farle tacere del tutto. Certo,
 si chiede molto al colore,
 forse troppo. Non è onnipotente.
 Non ancora, almeno.
 Mario Santagostini (Milano, 1951), Felicità senza soggetto (Mondadori, 2014) Sono tornata a casa
 Pubblicato: 21 Maggio 2020 | Autore: rc | Archiviato in: Una poesia al giorno | Tags: Maria Zanolli | Lascia un commento Sono tornata a casa
 la casa è senza voci
 sottile, bianca, spoglia
 salgo le scale scalza
 il freddo della sera tra le soglie non c’è confine
 mi accorgo
 di averti cercato da anni
 sera senza voci
 eppure alla soglia del tuo nido vuoto, magro, chiuso,
 ho sentito tutta la mancanza delle notti
 delle voci
 dei confini.
 We went out
 into the school yard together, me and the boy whose name and face
 I don’t remember. We were testing the range of the human voice:
 he had to shout for all he was worth I had to raise an arm
 from across the divide to signal back that the sound had carried.
 He called from over the park – I lifted an arm.
 Out of bounds,
 he yelled from the end of the road, from the foot of the hill,
 from beyond the look-out post of Fretwell’s Farm – I lifted an arm.
 He left town, went on to be twenty years dead with a gunshot hole
 in the roof of his mouth, in Western Australia.
 Boy with the name and face I don’t remember, you can stop shouting now, I can still hear you.
 Uscimmo
 insieme nel cortile della scuola, io e il ragazzo di cui non ricordo
 nome né faccia. A provare l’estensione della voce umana:
 lui doveva gridare a più non posso, io alzare il braccio
 di là dal divisorio segnalando che il suono era arrivato.
 Lui gridò da oltre il parco – io alzai il braccio.
 Da oltre il confine
 urlò in fondo alla strada,
 dai piedi della collina,
 da oltre l’osservatorio di Fretwell’s Farm – io alzai il braccio.
 Cambiò città e alla fine era morto da vent’anni con un foro di proiettile
 nel palato, nel Western Australia.
 Ragazzo con nome e faccia che non ricordo, puoi smettere di gridare ora, ti sento ancora.
 io ho visto soltanto cose
 che impietriscono e commuovono come un perenne addio ai compagni.
 La sofferenza obiettiva dell’animale; le file di bambini di altra nazionalità su un traghetto straniero andar via; i verdi pianori dove appaiono le città incendiate delle popolazioni ignote,
 le fedeli agli dèi e fiduciose nell’uomo, estinte come la piuma e il pelo; le innumerevoli forze occulte, gelose dei loro possessi, le terre gli alberi i fiumi
 che si debbono continuamente propiziare con sacrifici disperdere gli illusi della speranza di restar sempre uniti, perché la patria è soltanto
 un campo di tende in un deserto di sassi; le parole immorali della società civile baluginare anche negli occhi dell’amata un attimo prima dell’amore e la massa occulta e ostile dei tuoi pensieri scivolarci nel mezzo, gravarmi addosso come uno sconosciuto che si chinasse all’orecchio e mi narrasse alcunché di incomprensibile, per poi dormire e amare me;
 la sempre presente stanza accanto dove sotto lampadine purpuree qualcuno si pratica l’iniezione che guarisce e all’aprirsi della porta
 comparire l’airone.
 Ho visto delle cose, come tutti.
 Posso aggiungere solo che incontro sullo stradone ogni mattina
 i pioppi, e uno per uno
 fogliano lenti e insieme fanno il tempo.
 Ogni giorno anche loro cambiano, li indovino nel verde più intenso (vorrei fermarmi, guardarli uno per uno) e quando ritorno, ogni giorno, nell’altro senso, li perdo – e allora penso: passano.
 Gian Mario Villalta (Visinale di Pasiano, 1959), da Vanità della mente (Mondadori, 2011) il corpo è sovrano facendo degli altrui giudizi notte Pubblicato: 16 Maggio 2020 | Autore: letiziagava | Archiviato in: Una poesia al giorno | Tags: Biagio Cepollaro | Lascia un commento il corpo è sovrano facendo degli altrui giudizi notte va senza specchi anche se ascolta e discorre: il giorno lo svolge come un foglio o un lenzuolo e vi iscrive i segni che faranno il libro che si chiude con gli occhi L’energia della noia, di ciò che – musica conversazione atmosfera amata – recide ogni immedesimazione, di tutto quel tempo sprecato aspettando che passi, possiamo cominciare a vederla, concentrarla come un tizio qualunque seduto in una città guarda e nemmeno si illude di reggere guardando – non è nessuno ma è qualcosa, un fantasma che distribuisce spazio, una ripetizione giornaliera (nei suoi sogni
 c’è sempre una forma che si scioglie vene in sangue, passi in oceano, terra in cielo ma lui tiene, non vende luoghi morti) – pensa alla sete estinta, al nessun sapore in bocca, a reticoli depurati da fantasie sulle sue dita che si muovono e si stringono, non assorbe la strada e, prima di alzarsi, si sente un organismo volatile e ben congegnato
 per lo più costituito da acqua.
 Ho pensato di scrivere sul disprezzo del mondo.
 In piena notte
 sui viali scatta un allarme.
 Si ferma, e poi ripete
 due note acute, tremende, con la furia di un bambino che gioca.
 Nei muri bui dei palazzi lì sopra le finestre si aprono, si accendono.
 Tranne la strada
 in mezzo ai rami, vuota,
 niente si vede.
 Si tirano le tende
 e si rimane intorno a questo urlo come si sta in un campo
 intorno a un fuoco.
 Leggi con gli occhi in orbita filamentosi, acquosi.
 Leggi perché sei quello che sa farlo (chi scrive è l’altro) leggi perché non è il momento
 di saper far di conto.
 Leggi le scritte piccole, le clausole capestro-vessatorie
 ad alta voce a chiare
 lettere minatorie.
 Leggi
 senza usare il leggio
 dal libro della memoria
 come faccio io.
 Leggi le barre dei codici a barre.
 Leggi arrotandoti tutte le erre.
 Leggi perché se leggi non ti accorgi.
 Leggi non ti distrarre.
 Leggi prima che con un tratto di penna si cancelli tutto
 quello che ti si legge in faccia perché ce l’hai scritto.
 fra le righe nel vuoto
 leggi e rileggi lo spazio bianco tra un verso e quello dopo
 Pratichi la lettura silenziosa per non mettere bocca nella cosa per non prendere parte come scusa eviti la lettura rumorosa.
 Leggi le guide della Lonely Planet fino ai glossari per non partire, leggi la vasta gamma delle contro indicazioni invece di guarire, leggi due righe prima di dormire e i necrologi al posto di morire.
 Si amano. Qualcuno, almeno uno, crede nell’altro.
 I baci premono sul respiro, lo tagliano, raggiungono la cellula.
 Ciò che esiste si infrange sulla falesia dei ricordi.
 Chi non è assalito da paure scagli il primo amore.
 Non c’è numero per la somma degli istanti traditi.
 Sopravvivere è tacere nelle vicinanze.
 e dalla rossa inferriata in lontananza riposare il vento guardavamo tremando la casa pallidamente illuminata e lei come aspettando. E chiaro il cerchio né ci stancammo di guardare quanto durò il silenzio timido della farfalla.
 L’Isonso me core coà vanti
 largo fondo beo longo
 pì vanti el se strense drento ’e goe del canae inove a te voe
 corda e anca ciodi
 pa’ caearte fin xo
 ca piova e anca no
 sora de on acoa ca pare cristaeo Socia i ghe ciama i locai
 e anca eori ’o ga ben sassinà ma el resta el me fiume
 pa’ tuto el sangoe ca ghe ghemo butà pa’ ’a beèssa cal ga
 pa’ tuto el pesse ca ghe
 ghevo cavà
 pa’ i versi de l’Unga
 col jera soldà
 ’esso a l’è chieto
 cal pare on tosato maeusà
 ma co l’è inveenà
 el ga ’na forsa
 dadiomandà
 e no ghè gnente ca ’o tegna
 ligà
 e coà cognarìa ca vignesse
 ogni omo ca se crede el pì duro caminando col scuro drio
 sti arxari fati de sassi
 de buse de piere e de arcassie e ’opo vedemo che facia cal fa co l’Isonso lo ciapa pal coeo e lo sbianchexa cofà de on nissioeo Che cosa accade se questa sera è già primavera, sempre rara la sera nei rami sotto il chiaro, che cosa accade se tutto questo l’ho vissuto ancora e ero io passato al grigio delle mani; e so già altrove che ho vissuto la primavera come questa, so dell’erba e adesso entro in aria e sono la luna separata da un guanto e proprio così è pensare che ci sono posti belli per me, e primavera e erba.
 Come odissea di capre pecore e tromboni ora entro e sono i fili, il giorno più chiaro, un’ariaccia spacciata nelle foglie.
 oh gracias, tonelaje del instante, por poner en un plato
 de la balanza el corazón y en otro tu colección de péndulos usados, ¿qué tal estás, conciencia?, hace ya tiempo que no sé de ti, ¿sabes quién soy?, ¿recuerdas una suma de yoes repetidos hasta el cero?
 ¡Buenos días, ridículo!
 Gracias por regalarme estos ropajes para ensayar la náusea.
 Y qué haría sin ti,
 mi insomnio, que susurras
 que ayer pasó hace tanto
 y pasó tantas veces.
 Gracias, sentido, gracias infinitas, sentido del absurdo,
 por ofrecerme a veces un espejo en el que estoy yo mismo saludando y otras veces el docto microscopio de enfocar signos de interrogación que se intimidan, mudan,
 desaparecen.
 grazie per avermi insegnato
 che la mano destra non sa mai ciò che la sinistra ignora,
 oh grazie, tonnellaggio dell’istante per aver messo in un piatto
 della bilancia il cuore e in un altro la tua collezione di pendoli usati, come stai, coscienza?
 è da tempo che non so nulla di te, sai chi sono? Ricordi una somma di io ripetuti fino allo zero?
 Buongiorno, ridicolo!
 Grazie per avermi regalato questo abbigliamento per provare la nausea.
 E che farei senza di te,
 insonnia mia, che sussurri
 che ieri accadde da tanto
 e accadde tante volte.
 Grazie, senso, grazie infinite, senso dell’assurdo, per offrirmi a volte uno specchio nel quale io stesso sto salutando e altre volte il dotto microscopio per mettere a fuoco segni di interrograzione che si intimidano, cambiano, spariscono.
 Nel corridoio della carrozza ho sentito un odore di mandarini.
 Poi, vicino alla porta, un freddo gravido. Sono queste le campagne della dimenticanza
 che corrono all’indietro se ti siedi.
 L’astore è magnifico quando invecchia.
 Cambia gli occhi: da gialli
 diventano rosso ciliegia.
 L’astore è monogamo, fedele
 e non disprezza quasi nulla
 tra ciò che striscia, incede e vola.
 Sostenta il suo splendore con fringuelli, serpenti, corvi, conigli, leprotti, galli cedroni, passeri e scoiattoli.
 L’astore è la somma perfetta del suo territorio quando invecchia.
 sentire
 noi pur domani tra i profumi e i venti un riaffluir di sogni, un urger di folle di voci…
 Aprile che ritorna e che consuma nei giardini di ginestre e di acanti, nei voli di passeri invisibili e nei calendari aprile che sgretola che versa dalle tiepide foci le nuove nuvole – sulle sue carte antiche ridisegna
 le rotte per le mille chiglie dorate – che si posa in questa piega della cadente Europa su scalinate bianche palmizi e acquitrini, che mescola i ricordi e i desideri, fu detto, e dà il mal di capo. Ma ora flotte muovono senza aver mai toccato porti, alzano vele galeoni volanti, non sanno che bandiera battono: sconosciuti traversano – non hanno più piedi del vento, degli scirocchi – le piazze, le automobili in sosta, i palazzi in fila le porte dei caffé aperte i pomeriggi i volti degli uomini e cupole grigie: i cani abbaiano dai cancelli.
 Abbiamo scavato le montagne, gettato i ponti, che cosa sarà domani di noi? Aprile sa ritornare, ora consuma, imbeve i giorni come l’acqua fa della sabbia morta spinge i cespugli di margherite ad affiorare e alzare fitte ingigantite corone, oggi le ho guardate io che non posso più crescere, io oggi, io sguardo, io pietra, non ancora e già pietra, che dovrò imparare a tornare e non sarà facile, e dovrò uccidere, forse: dovrò non saper guardare: fluisce, distrugge e dona il dio zoppo del sole, i suoi diadochi, i diademi. Aprile che non è contemporaneo, che sulle sue carte antiche ridisegna le rotte per le mille chiglie di fiori «non posso più, c’è fame di vita, di sorrisi da spendere, di gioia» che uccide le madri, diventano di sale e sin dai tempi dei vulcani imperanti ruba al seme i futuri, sa che brucia, che è lava, che diventa il mare di meduse, io medusa, quello prima che il mattino fosse acceso ed era sempre il mattino, io mattino, prima che amare fosse amare in due, amare il dio, io dio, fare seccare gli alberi, spegnere i fischi i flauti che si dovevano suonare e distruggere
 «E intanto i nostri desideri ci cercano spietatamente dentro i marciapiedi affollati» aprile lungo i fuochi del viale Sarca, di via Arbe, aprile che è aprile, che fende sopra i volti le labbra e le ciglia, che sgretola che a folate fa praterie dove erano i palazzi in fila laghi dove in montagnole si stipavano i rifiuti, aprile che è il poema, che tradisce, che ci dona canoe e cavalli veri mentre si muore: che getta gli occhi sui davanzali: crescono improvvisi i fiori dei ciliegi, dove l’erba è a ciuffi schiacciati e i lunghi ghiacci sono sciolti il verde vaga come un serpente: le labbra sono umide ora, ora le ciglia tremano, volano e cadono gli sguardi, si seppelliscono nelle crepe dei muri: il piacere è debole «ora tra sconosciuti ci si potrebbe amare per le strade, venire insieme» è perdere, è tornare dove non si può tornare: mettere i diademi: non voler più avere né essere: è il richiamo delle conchiglie, dei corni, delle sirene prima del mondo: il richiamo dei gufi dal ciuffo «hu hu, e he tha!… da vaste lontananze tu senti il grido del papavero selvaggio che vuole sbocciare»: il sangue: mani tese ad attendere la pioggia sono già piogge, i piedi alti sugli alluci fradici: non amare, non sapere, non saper guardare. È già aprile, ancora un aprile bianco
 I galeoni stranieri veleggiano verso queste rive affondate dalle profezie, non parlate: sono le pietre ad avere l’anima, le voci di pietre d’oro, delle montagne d’oro: un canto c’è ancora oltre il vento che rovina tra la barriera delle palme lucide e polverose: un sogno fiorisce ancora in basso dove non si poteva credere ad altre fioriture, un pino marittimo piegato da tempeste arcaiche generò le albe: le albe le danze: non parlate di questo aprile: aprile che è il poema, che tradisce, che ci dona canoe e cavalli veri mentre si muore: fluisce distrugge e dona il sole, i suoi diadochi, i diademi: io per imparare a morire: imparare a ridere occorre ora, a distruggere, e a Allora, noi andammo di là.
 Tra gli uccelli appesi
 per i lungoviali a mare.
 C’erano vaste zone di vento, poi niente; poi altro vento e poi ancora niente: noi di là, in fila, coi nostri abiti di sempre ci chiedevamo e non ricordavamo niente, se non il sorbo se non il rovo se non la bacca della canina nella neve che si forma
 sulle città di porto
 da vasi infranti a seimila metri di quota.
 Dire al guidatore
 che il semaforo è diventato verde risulta l’opera più gratificante.
 Il giornalaio della stazione si chiede come mai – senza posa – perda dei giorni a sfogliare la stessa rivista di botanica.
 Amarti fu come copiare di nscosto, pena la squalifica dal campo: al momento lavoro sulla deriva dei continenti, sulla piena solarità del disertore, talvolta fingo solarità del disertore, talvolta fingo di non vedere il manichino che si muove.
 Di notte fa buio
 non voglio sapere perchè,
 a breve altero qualche linea di febbre per impietosire una schiera di elefanti.
 Ho due lenzuola vecchie di vent’anni e una federa a fiori
 che tengo in casa per gli amici intimi, usandole sempre ma ogni volta pensando e pregando, temendo lo strappo che deve seguire al lavaggio, ogni volta congetturando
 un utilizzo diversificato dei ritagli come tendina , fazzoletto, come involucro antipolvere, come sacca per le pantofole.
 I miei amici non lo sanno che ogni volta un poco tremo a vederli dormire beati
 nel sudario di un passato solo mio che ogni volta per loro si assottiglia e ogni volta, grazie a loro, mi tortura.
 Alcuni momenti pompano adrenalina nel cuore, prosciugano la lingua e intasano i polmoni. Come un tuono ti sommergono nel rumore, no, come un lampo ti fulminano la laringe. Tosse. Quando è accaduto, sono rimasta senza parole. Non lo hai detto tu stessa? Non lo hai detto a un’amica intima che agli inizi della vostra amicizia, sovrappensiero, ti chiamava col nome della sua cameriera nera? Hai dedotto che voi due eravate le sole persone nere nella sua vita. Alla fine ha smesso di farlo, anche se non ha mai riconosciuto il lapsus. E tu non glielo hai mai fatto notare (perché?), e tuttavia non dimentichi. Se fosse un dramma familiare, e potrebbe esserlo benissimo, sarebbe questo il tuo errore fatale – la memoria, veicolo di sentimenti. Ti senti offesa perché è il momento del «tutti i neri si somigliano» o perché ti ha confusa con un’altra persona dopo che siete state così intime?
 Bambino in braccio alla campagna quando arrivava
 la prima cosa era l’odore dei suoli bagnati intorno il tintinnare della coda del codirosso, uno slalom vite/gelso vite/gelso vite/gelso per giungere a casa
 con il sole fuori un’altra volta a gettare l’ultima occhiata
 prima d’incurvarsi e d’avvilire tramontando.
 Riassumendo se non mi sbaglio: scrivono che lo sbaraglio della nostra generazione sia l’inappartenenza.
 Fuggente o sfuggente sarà un problema di carnagione.
 Prima correvo controvento e contro pioggia. Pensavo alla nicchia del cavolo e del fiore, a quella del cavallo senza foraggio o al balcone basso che apre in strada.
 Non ci sono nicchie per l’uomo.
 Ogni parola è un passo.
 Cambia nel dirsi e nell’ascolto come una distanza
 raggiunta con il corpo
 e superata.
 Fonda flessuosa luce le cresce dentro se in alto
 o nella misura dell’appoggio più spazio riesce a separare l’immagine dal nome.
 E il nome pronunciato
 è già percorso.
 Non c’è certezza di un inizio sul cammino.
 L’origine ci sfugge
 come l’istante
 in cui tutta la lingua si dispiega e il bambino
 di colpo sa parlare.
 Ogni parola è un balbettare
 forte dell’inciampo
 con cui il suono
 l’invera mano a mano.
 Nasce dal deserto e non lo lascia: mentre lo attraversa
 ne spinge il confine più lontano.
 E nel silenzio si vede
 riflessa, incinta di echi
 come il profeta
 che muore
 carico di futuro
 sulla soglia
 della terra promessa.
 insonorizzato
 chilometri
 scrivania- balcone   balcone-scrivania scavati
 sperando in un sisma una deflagrazione muri
 per voce sola o
 murales alla luna
 solo questi compagni ho nella città pure nel tratto
 dalla stanza inquieta del sonno alla porta del figlio do not disturb nel solco affondo   mi sorreggono il quaderno e i gerani
 insieme resistiamo ai miasmi nella stanchezza di fiorireoffrire segni   un brancolare di mani di rami mentre scolorano
 il mio inchiostrosangue   i petali Raggiungimi, dunque. Qui si tocca il cielo stellato e il richiamo della ghiandaia pulsa ininterrotto.
 A notte alta viene l’eco del cane forestiero che al fondo delle valli insiste e s’arrovella.
 Forse sei in cammino. Ascolto il suono dei passi sul selciato rimandati dall’andito.
 Resto in attesa. Nel buio gelido risuona il canto liquefatto del viandante che si ferma all’ angolo e al tuo somiglia; eppure tu sei altrove e lui, per darmi ristoro,
 a poco a poco s’ addormenta, lascia che la melodia si stemperi sulle labbra
 e lenta
 si disperda.
 Pensi davvero che basti non avere colpe per non essere puniti, ma tu hai colpe.
 L’aria è piena di grida. Sono attaccate ai muri, basta sfregare leggermente.
 Dai mattoni salgono respiri, brandelli di parole.
 Ferri di cavalli morti circondano immagini di battaglie Le trattengono prima che vadano in un futuro senza cornici.
 Cosa ci rende tanto crudeli gli uni con gli altri?
 Cosa rende alcuni più crudeli di altri?
 Le crudeltà subite e poi inghiottite fino a formare una guaina con aculei sul corpo ferito?
 O semplicemente siamo predestinati al male, e la vita è solo fatta di tregue dove sostiamo per non odiare e non colpire?
 Allora, fermi a un imbocco
 e all’altro della strettoia, mille volte ripetere l’invito – prego, si accomodi!-
 e mille volte regalarci il mondo con gli occhi e con le mani, e mille volte rifiutare, e invitarci, finché l’asfalto che ci separa, a furia di cerimonie si spacchi, e l’erba lì in mezzo ricresca alta come se mai
 ci fosse passato un uomo.
 Piuma, nessuna importanza
 ti ha adagiato in questo luogo, un crocevia di errori modesti, una donna, bella, e una
 certa inclinazione della luce.
 Tutto può essere spazzato via è quello che hai capito esaminando ogni strada, l’assenza di una condanna, e quando la stringi vorresti dirle: sei fuori da qualsiasi mio dovere.
 Poi il tempo, il tempo inizia a dare il suo peso, e quello che capisci costruendo è che tutto era fuori dalla tua volontà
 e nella sua estrema debolezza ti chiedeva un destino da cominciare: per i tuoi errori definitivi, una certa parete illuminata, e la donna che ancora stringi perché questo luogo tagli col caos e sia una casa.
 Era la percezione estranea
 di avere di fronte una zona estrema di gioia,
 ma di non potervi accedere.
 Così il paesaggio ammirato
 dava un impulso frequente,
 che respingeva l’infinito.
 Così ogni fossa del corpo
 evocava la fossa comune.
 Dove il fitto bosco
 scendeva con avvallamento profondo verso un luogo nascosto
 a un tratto gigantesco,
 appariva mutato l’aspetto degli alberi in quel punto
 prendeva nome di orrido.
 Sono uscito a camminare verso il mare, ma devo negarlo perché ero uscito e in realtà quasi subito ho incontrato un platano e mi tocca di scriverlo, anche se scrivere è di più che raccontare, anche se raccontare è già difficile, anche se il difficile è rientrare a scrivere del platano,
 a raccontare il platano
 senza averlo davanti,
 cercando di ricordare,
 tradendo nel ricordo come se lui non esistesse, veramente platano di rami e foglie nella luce.
 Come dimenticarlo
 Descriverlo, accettare le metafore, perfettamente sufficienti, indifferenti in apparenza ma vive del suo sguardo, morte del suo splendore, del male che le fa differenti e lucide di sé. E complimenti al platano e addio alla passeggiata, di chi per un momento ha creduto di vederlo e l’ha dimenticato.
 Ricostruirlo come nuovo
 Ritornare sul prato come in cerca di qualcosa che non è più albero, non più albero di me e di te che mi leggi e non stai sul prato, e senza amore immagini quest’albero, senza riserve di realtà.
 Chiederti di venire senza fissare appuntamenti, chiedere insieme distrattamente con la sola energia che ci è concessa un posto libero nel prato, di fronte al mare, non lontano dalla stanza dove tutto è raccontato.
 Sono cresciuti insieme a te i miei capelli, io meno. Ancora sono tentata dallo svanire se ogni giorno scavo un lembo di pensiero e mi riduco a un liquido vischioso, irriflessivo, che non lascio bere a nessuno. Potremmo davvero esserci tutti senza nient’altro – solo nutrirsi ogni tanto – umane necessità.
Cosa riempirebbe allora le coscienze, quale commento, quante penose idee. Anche io solo come questo attaccapanni come sono i tavoli, com’è l’asse da stiro. Muri e ringhiere, la poltrona, il camino. Arde il fuoco bruciando l’intero giardino, tutto il prato, i boschi, tutte le primavere. lascio che la macchina scompaia lungo la strada che mai arriva inghiottire i chilometri, l’asfalto consumarlo come queste ruote che girano dentro la testa, butto tutte le parole dal finestrino e solo vorrei non pensare agli scontri frontali che dentro mi accartocciano, sul volante tenere salde le mani nelle raffiche di vento, e scorra sul parabrezza questo dolore lo porti lontano la corrente fino a sparire dallo specchietto. Questo cielo d’estate vorrei solo con me i miei figli, non chiedere nulla nemmeno tu, stammi solo accanto come questi alberi che segnano il ciglio delle nostre vite Svoltato l’angolo di una casa un’altra casa viene avanti, piena di sole. A guardarla viene un vuoto, come una pena, ma poi viene la stessa faccia da eroe. Lasciami in quelle strade sotto vento e pioggia nera lasciami sporco di apparenza i mendicanti sono tristi, vicino c’è stata la morte Mahler ancora ferma l’aria accarezzami un poco ti giuro che non te ne accorgerai serve per sognarti più felice. Adesso che i piatti sono bianchi penso che il tuo cibo era un colore sparso ogni giorno su una tela fitta di gocce e fibre. Fermo lì accanto aspettavo che il mondo fosse pronto come un bambino nei pressi di un fornello futuro e antico dove ribolliva in alto la sua fame. E così il tuo cuocere e impastare diventava una vita per altre vite, la catena di tuorli e di farine dove chi mangiava assimilava il fiato speso e rubato all’inerzia scura di chi non ha le mani per sentire il rivolo che ci scorre accanto così sempre figlio. Leggendo Pagliarani ho amato innanzitutto le poesie giovanili, il poemetto della ragazza Carla, che sembra portarsi il nome nella sporta non come una verità che dovrebbe unicizzarla agli occhi dei parenti o dei lettori attenti che leggono di lei cercando un’empatia che si trasformi in simpatia, ma che sembra che la bolli come iscritta ad un gruppo sindacale dai presenti e dai trascorsi molto poco chiari sotto i cieli milanesi, sotto i quali ad ogni modo quella limpida tenerezza delle nostre vite tutte uguali di tanto in tanto si palesa con la lirica degli usignoli. E ho amato anche le poesie sparse e della vecchiaia, non quelle avanguardiste filastrocche per bambini ingioiellate e imbarocchite dell’età matura. (nelle curve statistiche a U che rappresentano la vita umana la maturità è il punto che tocca il fondo ma forse è solo una questione di addii che inaridiscono e per i quali nessuno è pronto. in camice giallo presto al mattino adempiono alle pulizie ordinarie: pulire dai residui di escrementi i cessi, sostituire la carta igienica dove manca, aggiungere il sapone liquido per le mani, lavare a dovere i pavimenti. Lasciano andandosene l’odore delle pulizie comandate, guasti o intermittenti alcuni dei faretti, strisce di sporco agli specchi, grumi sparsi di unto di anni alle piastrelle, velate di calcare le fontane. Sono donne minute o corpulente, e le immagini poco istruite ma piene di forza, puledre resistenti alle fatiche, indurite madonne. I forti guasti del vivere tracciati su visi ormai corazzati, sembrano aver fatto di se stesse una collezione a imbuto di sbagli: da ragazze, giovanotti e buona sorte si alternarono in ginocchio, i gradini delle scuole sembrando un trampolino di tre metri da cui staccarsi fiduciose per il tuffo; e poi, come fu che poi l’aria a tradimento si assottigliò, come fu che al salto mancò velocità e rotazione, che l’atteso ingresso in acqua avvenne di pancia, con incresciosi schizzi dappertutto. Perdonami per non aver compreso allora quanto profondo fosse l’amore questo che ha attraversato primavere renitenti e inverni caparbi e approda ora alla nostra estate piena con lo stesso volto gli occhi arrossati dal rimpianto le mani giunte in preghiera per la grazia del qui e ora noi liberi dal per sempre ché eterno sarà l’essere stati. Ora c’è la disadorna e si compiono gli anni, a manciate, con ingegno di forbici e una boria che accosta al gas la bocca dura fino alla sua spina dove crede oppure i morti arrancano verso un campo che ha la testa cava e le miriadi si gettano nel battesimo per un soffio. Mai ti potrei pensare sul fondale grigio dei lavori per vivere: sì, forse, povero vagabondo, artista di strada, clochard… Io narciso folico costruito per ottenere risultati nella vita… Tu stratosferica sfinge incapace di volere di pretendere… Vuoi essere mia amica? Quando emette sospiri la pietraia nelle notti di vento tu fai le domande cretine. Tua amica? Perché? Come? Quando mai? Io ti amo più della mia vita e adesso lasciami perdere. When Neil Armstrong died you called me to your computer: «Look! Of the 89 comments on the article, 13 say “he’s on the moon, now”! Why would he be on the moon? It’s absurd!» So I put my grandmother on the moon. I put Iain, who died, on the moon with Hilary, who died. I put the great cats on the moon, bouncing weightless and bemused; and I will put all of us who are not dead but will be dead, on the moon, which from here is a quiet place, out of reach and strange, with a hard wind that rushes through: a rolling headstone that requires a giant leap, and a sad and happy lie, to get to. dicono Quando è morto Neil Armstrong mi hai chiamato al tuo computer: «Guarda! Degli 89 commenti all’articolo, 13 dicono “è sulla luna adesso”! Perché dovrebbe essere sulla luna? È assurdo!» Così ho messo mia nonna sulla luna. Ho messo Iain, che è morto, sulla luna con Hilary, che è morta. Ho messo i gatti grandiosi sulla luna, che rimbalzano senza peso e perplessi; e metterò tutti noi che non siamo morti ma che moriremo, sulla luna, che da qui sembra un posto tranquillo, fuori portata e strano, con un forte vento che la percorre: una pietra tombale rotante che richiede un passo da gigante, e una triste e felice bugia, per arrivarci. Non lo sa, lui, il momento, lui che aspetta ora, lui che le chiede con lo sguardo mentre i campi di neve oltre la strada li contengono tutti e due e forse deve decidere l’aria fredda, senza presunzione, suggerire l’attimo, il passo per toccarle il paletò a sud, a est dei suoi capelli. Ecco. Il vento si avvicina. Forse è l’ora, è quasi l’ora. La guarda, chiude gli occhi, sbaglia. Oggi penso ai due dei tanti morti affogati a pochi metri da queste coste soleggiate trovati sotto lo scafo, stretti, abbracciati. Mi chiedo se sulle ossa crescerà il corallo e cosa ne sarà del sangue dentro il sale. Allora studio – cerco tra i vecchi libri di medicina legale di mio padre un manuale dove le vittime sono fotografate insieme ai criminali alla rinfusa: suicidi, assassini, organi genitali. Niente paesaggi sotto il cielo d’acciaio delle foto, raramente una sedia, un torso coperto da un lenzuolo, i piedi sopra una branda nudi. Leggo. Scopro che il termine esatto è livor mortis. Il sangue si scioglie in basso e si raggruma prima rosso poi livido infine si fa polvere e può – sì – sciogliersi nel sale. Di quelli che guardano il mare ne arrivano ogni giorno. Gente in fuga. Spesso rimangono in auto, schiudono a malapena un finestrino. Qualcuno invece scende, fuma adagio appoggiato alla ringhiera. Mezz’ora, un’ora. Dipende. Poi ripartono scuotendo con cura la sabbia dai vestiti. Eppure resta sempre qualche traccia nei luoghi più impensati: sotto il bavero, dietro le orecchie, a volte sulle palpebre. Più tardi, a certi capita di non sapere dove sono andati, né tantomeno perché. Le parole semplici, per me, sono come le cose che mettevi insieme nella vita. Da oggetti apparentemente inutilizzabili tiravi fuori qualcos’altro. Li combinavi e nasceva una nuova funzione. Ecco che allora una vecchia grata da finestra, quattro assi smangiate di un bancale e del filo di ferro già sfruttato, diventavano la gabbia dei conigli. Così faccio io con questi termini, questi suoni familiari, schietti e genuini. Cerco di farli ancora funzionare, di parlare ancora con qualcuno. Dai nostri calzonicini sbucano ginocchia sempre sfregiate. Il cortile raccoglie ogni giorno voci e competizioni. Il pallone gira impazzito, sbatte da un muro a uno scalino. Tutti fratelli nel sudore che imperla la fronte. La vittoria sta in un fuscello, in un niente, in quel brandello supremo di carne imbrattata di sangue. Spegniti dolore anche solo per poco, quel piccolo decrescere che concedono i farmaci, ecco vedi è già notte il lago è nero, il monte si replica sull’acqua, che facciamo ancora svegli io e il tuo bruciore? Vieni sonno confondici, rendi la schiena duttile, scorri, concedici una tregua, addormentaci piano non importa quanto tempo ci metti, le dita sul lenzuolo sono ghiaccio e la spalla una fiamma una distesa di neve e in alto un focolare. Spegnetevi dolori oppure quietamente andate dentro il sogno diventate echi almeno per un po’ in quello spazio pietoso. Siate gentili durare tanto a lungo non è saggio. Mi dormo e ti te cori pa’ casa a far mistieri mi senpre inciodà a jeri ti xa vanti on toco tel dimàn mi me s-ciaro e ti te sighi mi ca pianso ti te ridi mi àscaro ti santa mi nano ti bea granda mi stisso tuto nero ca sfritega a l’inferno ti drita soi to piè da rente al padreterno mi tuta ’na resìa ti ’oltà ’ia coe to orassión mi onto ’fà on bestión ti lustra cofà el dì dea comunión mi là a insinganarme senpre sconto drio i cantoni ti vense soi carboni de ’a to passión pai foi ti stea ca vien dal mare rosa bianca de ’na mare mi broxa da scapare Io e te Io dormo e tu scalpiti / per casa affaccendata / io ancorato al passato / tu già proiettata al domani / io a schiarirmi la gola tu a soffocare singhiozzi / io piango e tu ridi / io avanzo di galera tu creatura angelica / io nano tu gigante / io nero tizzone / che sfrigola all’inferno / tu ritta sui piedi davanti / al padreterno / io in un vortice di imprecazioni / tu come rapita nelle tue preghiere / io lercio come un animale / tu linda quanto nel giorno della comunione / io ad abbruttirmi nei trivi / tu sempre in angustie / preoccupata per i figli // tu stella che sorge dal mare / rosa bianca di una madre / io crosta da grattare Dopo pranzo la città ci respinge abbassa le serrande, si mostra fatta di spigoli e anche, spaventosa e bianca. Poi tutto affonda in un’acqua un po’ mossa, le luci si accendono prima del buio come candele in una chiesa a mezzogiorno, cani vigilano dietro i cancelli mentre i padroni rimangono in casa. Un cane abbaia. Qualcuno si allontana. autunno. Tu non mi hai più che leggo Omero nella stanza accanto: poche scoperte da riproporti a tavola. E nemmeno mi hai più scritto, da quel lontano che dicesti – A presto. Ti resto referente immaginaria di quelle novità che invecchieranno non condivise. Mi rinventi il viso dandomi la faccia dell’ascolto. Tanti secoli smuovendo questa terra che calpestò il bestiame e alimentò il bestiame e gli uomini che innaffiarono questa terra con il canale nero del loro sangue -il sangue cambia colore quando fuoriesce dal corpo-. Tanti secoli allineando mattoni, qui ci fu una stalla sulla quale si costruì una chiesa sulla quale si costruì una fabbrica sulla quale si costruì un cimitero sulla quale si costruì una casa popolare. Tante donne pulendo le loro piastrelle, partorendo sulle loro piastrelle, nascondendo la sporcizia sotto le piastrelle che calpestarono i loro figli ebbri e i loro sobri mariti che lavorarono e fornicarono per il bene di un Paese in cui non credevano. Tanti secoli per far si che io, membro di una generazione prescindibile, perda la fede nell’emancipazione, guardi il soffitto della mia stanza e mi crolli la casa addosso. Il cane è geloso del mulo il mulo è geloso dell’agnello anche il corvo è geloso dell’agnello e il filo d’erba, chi lo sa e il fiocco di neve, il fiocco chi lo sa e il cielo è geloso della terra perché il cielo non è la terra E così cominciava la storia sopra la foglia ondeggiante sul grande ramo tutto vibrante, d’oro. io amo chi siede con accanto la sua cosa muta e quando va a dormire la contiene come sapesse dove riposa tutto il peso tutti questi passaggi della mente che si spartiscono un’accensione chissà quale fiammata senza cui vivere è glaciale Dai nostri calzoncini sbucano ginocchia sempre sfregiate. Il cortile raccoglie ogni giorno voci e competizioni. Il pallone gira impazzito, sbatte da un muro a uno scalino. Tutti fratelli nel sudore che imperla la fronte. La vittoria sta in un fuscello, in un niente, in quel brandello supremo di carne imbrattata di sangue. Non esistono nomi, autrici, autori, volano soltanto le parole, si mischiano alla pelle che cade sui divani, quella che ogni giorno perdiamo e offusca le mensole, le sedie, i davanzali e contro cui ci ostiniamo, spostandola, facendola aspirare e che chiamiamo polvere. Questo resta, la polvere e i suoi atomi sparsi, catene e ipotenusa per il teorema che chiamiamo poesia. Con questa luce viene la poesia che ha generato il mondo e io la scrivo su questa punta macedone sulla sabbia La dedico al giglio delle risorgive marinaio muto e felice fiorito a pochi passi dal sale. se dormo solo scorrono le moltitudini, e io vorrei essere il bordo bianco dei ritratti che dentro gli album vivono assopiti nell’illusione della propria forma. «neve de la neve buio di questa neve qui nessuno parla qui prima di ogni cosa né buio né bianco de la neve mia infanzia – amore stretto a la sua stessa muta dissolvenza luce senza luogo perduta tua presenza» Ne scrivo uno al giorno lo inizio sempre tardi (di solito alla sera quando ho ancora un’ora per spogliarmi). Ho lettere di storia per ognuno ma temo sarà tutto sequestrato. Archiviatemi e mettete ordine: la scorta le accuse i giornali il senato il corpo acciambellato dentro l’auto i ricordi – la camera – il fiato e questa fede mia ridotta all’osso fede percossa e sempre più tremante ma con il bianco non ancora spento. Troverete dei regali nei cassetti alcuni assegni qualche altro testamento oltre a questo che ogni sera ricorreggo esercizio di attenzione per il mondo che mi porto ancora dentro qualche giorno. Siate felici nel ricordare il male unite alla memoria un cuore chiaro e la serenità non sia scordarsi ma progredire portandosi l’un l’altro gli umani pesi: a contatto con la storia rimanete accesi. P. S. Sul comodino ho scordato un braccialetto: prendilo – ti abbraccio forte. Provavo per te come una specie di nostalgia come se tu non ci fossi e questa mancanza era più dolce della presenza un ricordo può darsi, una presenza che è assenza e che per questo sembra presente come se la presenza fosse infinita e non possa convertirsi in assenza ciò che è stato può non ripetersi ma è come se si ripetesse o non è necessario che si ripeta per ripetersi non ancora ma sempre il presente è ghiacciato il ricordo non è più necessario ma incombe esso è presente infinito e quindi continua assenza presenza non necessaria ma comunque presente presenza presenza nell’assenza che è dolce come la presenza esperienza presente ma ormai non più ripetibile presenza immobile e dunque come fosse eterna senza la necessità di una conferma il tempo dunque non esiste più l’amore eterno è un amore senza tempo senza ripetizione è come l’assenza il cristallo divino del presente non può essere contaminato dalla presenza è ricordo infinito e quindi assenza non ha nostalgia e non può avere rimpianto non può non essere e quindi è prego che tu non ritorni per farmi finire queste righe quando tornerai si fermerà morirà la magia della presenza e assenza il presente non sarà più assente e quindi morto il foglio finito il ricordo diventerà trance avverrà una rivelazione improvvisa la ragnatela del tempo si lacererà tutto sarà movimento millimetrico mistero o oblio non ricorderò più nulla di ciò che ho ricordato il presente banale sarà morte e il nulla il ricordo dormirà sopra il cuscino cristallo infinito che può muoversi senza essere presente e avere presenza alcuna assenza che è cristallizzazione dell’essenza e morte. morte divina che non ha bisogno di presenza foglio che si stacca come se fosse l’ultimo il quattro è il simbolo della morte secondo i greci perché dopo il tre tutto è compiuto e questo è il foglio numero quattro e quindi morte una morte che non può morire perché morendo diverrebbe punto d’arrivo punto d’arrivo che non può non deve esserci perché il ricordo è eterno tutto è finito ma tutto non è finito e il presente è ghiaccio ghiacciato come l’insetto nell’ambra e l’immobilità del presente richiama il bisogno del sogno dell’assente il vuoto è sogno è assente è presenza vera e unica unica presenza vuota spogliata del punto d’arrivo il maratoneta corre in eterno per non esser morto quando si fermerà arriverà il punto di arrivo e tutto diverrà vuoto presente vuoto casuale non eterno assolutamente e l’insetto imprigionato nell’ambra si sveglierà e desidererà nuovamente dormire il maratoneta sa che vive in un sogno e che non deve assolutamente giungere al traguardo delle brioches tutto è divino tranne l’orrendo banale striscione di arrivo banale la sua corsa è continua assenza fuga egli fugge non corre non gareggia non partecipa alla gara lo striscione di arrivo le fanfare le odia, egli vorrebbe non arrivare e sa che il suo arrivare è la sua condanna la fine del sogno la fine dell’assenza il ritorno al banale egli odia i discorsi del sindaco l’arrivo le fanfare dell’arrivo egli non vuole assolutamente essere intervistato. non vuole assolutamente che qualcuno frughi il suo sogno e lo deturpi con le sue parole vuole essere solo l’assenza è una presenza continua. come il maratoneta che corre e vorrebbe che questa corsa fosse eterna per non tornare all’assenza del presente per poter ricordare per non dover ripetere per non dover sfidare il presente paragonandolo al suo ricordo non vuole brioches non vuole la gloria per favore lasciatelo correre lasciatelo pensare al momento magico che non si ripeterà perché è magico nel ricordo è magico nel ricordo non era magico è magico solo nel momento che lo sogno correndo il presente è assente quando arriverà si distruggerà perché non è ricordo il maratoneta odia il presente l’orologio con cui controlla il tempo è finito. donde la belleza es alba. Più profonda Ci sono vite in cui l’anima si apre più profonda di dove quelle vite palpitano, si apre come un lampo senza cielo né tuono, come una ferita senza petto o un abisso dove la bellezza è alba. Abbiamo visto la resurrezione l’abbiamo chiamata ipotesi: una questione di atteggiamenti, sapori, linee di confine, spingersi avanti per non retrocedere, avere paura. Gli errori sono edera, senza seme non fioriscono. Guarda la responsabilità scintillante come spande la sua luce, la sofferenza animale: ce la portiamo sulle spalle diversi pesi e stesse consistenze. Sei troppo viva, troppo vera eppure fantasma. Ti ho costruita come fossi una prosa: ci ho messo del mio, prima lasciandomi andare e poi – sempre sotto controllo – seguire l’ansa, il letto, la direzione. Siamo simili, ci eguagliamo. Vivo e sono pubblico: la macchina costruisce archi di meridiano, i corpi angoli sempre nuovi. Attendo le sterzate più brusche per voltarmi e rifletterti, guardare la nuova posizione che assumi. Il piede del bambino più piccolo è più grande d’ogni tuo pensiero Cosa mangia la foglia adesso? Il pianto del bambino più piccolo ha coperto il tuo canto, il mondo sta strillando sull’altare Il fiume, il salice, la porta. Il tronco spalancato Ti cadono le foglie dalla testa, te ne accorgi? Impara a fare le poesie come si fa il pane. Impara a fare il superfluo. La nostra specie si è ingegnata nel costruire oggetti funzionali all’impianto biologico del quale è ditata - le mani (forchette, penne, sigarette) - o le gambe (pedali, automobili). Molto veniamo rimpiazzati dagli oggetti. Lo scopo è essere sostituiti nelle cure primarie degli apparati. Lo scopo è esseri liberi. Scorporare. Oltre, stanno le rocce e gli alberi, quiete entità respiranti che non appartengono a nessuno e a niente di quanto si dissolve nell’atmosfera prima di toccare terra Parola sostanziale regredita dalla bocca alla mente Verde, senza fiori, aromatica, verde di sangue raffermo, verde e petrosa, [instabile nella gioia matematica dello spazio dove il reale è il vuoto della fisica fra i battitori del grano sopra una terra diventata immobile per l’attrito rovente delle atmosfere su corpi che la poesia non salva. A una femmina di ghepardo allo zoo di Mosca Pellicce così care si vedono solo addosso alle donne dei gangster davanti al casinò. Così flessuosa incede sulla passerella solo la gioventù androgina, gli occhi sfavillanti sotto i riflettori. Felino snello – come lo fece Pisanello con mano estasiata (il pelo macchiettato, a reste come cime di spighe, un vello d’oro), soffice va su e giù, molleggiato. Il dorso dosa il minimo moto. A un millimetro dall’orlo del fossato frena lo slancio delle zampe, fa dietro front senza uno sguardo. Al suo orecchio, al suo naso fino, da dietro la rete metallica non viene che sudore e frastuono – da queste scimmie che nelle ore di apertura s’affollano coi figli nelle carrozzine. Ansando trasfigura l’aria cattiva della metropoli in lontananze ariose, i nastri bianchi nei capelli delle bambine in carne di gazzella. Grande come un pugno, la leggiadra testa sta attenta, tiene la posizione quasi in quelle luci alle porte di Mosca balenasse una zebra. Poi sbadiglia, a lungo, la prigioniera del cemento. Nicolò si è finalmente deciso a cambiare la disposizione dei mobili in salotto, immutata dai tempi in cui sua madre era ancora viva e autosufficiente. Con la nuova sistemazione, la stanza gli sembra più grande e addirittura più luminosa. Ad un primo sguardo non sembra trattarsi semplicemente di una versione rimaneggiata della quotidianità, ma – come per effetto di un’illusione ottica – di un’altra stanza, del tutto nuova. Inoltre la novità non gli procura quello spiacevole effetto di disorientamento provato pochi giorni fa, svegliandosi nel letto di sempre; ma che aveva spostato da un lato all’altro della sua camera prima di andare a dormire, per poi riportarlo nella posizione originaria già la sera dopo, appena rientrato dall’ufficio. Nicolò osserva il salotto, godendosi il senso di rinnovamento; fino a quando nota i segni dei piedini dei mobili rimasti sulla moquette e i leggeri aloni lasciati dai quadri sulla carta da parati. Coordinate del passato, probabilmente indelebili; una mappa sbiadita che documenta la geografia originaria del salotto, prima della deriva dei suoi continenti. lo vedi come sono storto, contratto? Lo vedi questo piede, quando mi siedo, come lo metto? È tutto per lo sforzo, in tanti anni, di non urtare le persone. Stretto contro un sedile, dentro l’autobus pieno, stare a posto, evitare coi miei vicini persino il minimo contatto. Sulle panchine delle sale d’aspetto o in treno, in corridoio, era una pena ogni momento sentire sfiorarsi il buio del mio ginocchio e del loro. Ore e ore, giornate intere: uno di fianco all’altro stavamo, come i gusti del gelato nel bare della stazione. Di vero tra noi, di giusto, lo spazio di due dita era rimasto. Le ho viste uscire alla fine del turno camminando ma senza toccare il suolo guardando i lampioni ma senza vedere la luce e mentre svanivano le ho immaginate aprire la porta baciare i figli scaldare in forno la cena e poi ripulirsi e a volte giacere sotto un marito qualsiasi con l’aria di chi da anni ha imparato che manca sempre mezz’ora di troppo alla fine del giorno Tutto è nelle parole. Quello che dici ti giudica, leggilo tra le pieghe delle mani, tra queste pietre. Un altro sei adesso. Devi rispondere, promettere di dire la verità e non tacere nulla di quanto è a tua conoscenza. Questa è la formula: nient’altro, il sasso precipita ora prende la forma di un giudizio, di un verdetto, da dove risaliremo – fino a prova contraria. È una fotografia in bianco e nero di mia madre da giovane che porta una gonna leggera di tessuto à pois, stretta alla vita da una cintura con la fibbia tonda. Vanno verso lo sfondo prospettive di pioppi che fiancheggiano il canale e sul colmo dell’argine sono appoggiate l’una all’altra due biciclette, appena lucidate. Vicino c’è mio padre, il maglione annodato intorno alle spalle, i capelli con la sfumatura alta sopra la nuca e rilucenti di brillantina. Esprime nello sguardo l’ironia di un desiderio d’amore trattenuto, mentre lei gli sorride di timidezza vera e lo respinge per scherzo. Sul retro, nell’angolo in basso, scritta a inchiostro di china scolorito, la data: primavera del ’56, forse il pomeriggio di un aprile ventoso o una domenica di marzo, quando io non esistevo. il sole che nel nuovo parco cittadino si appoggia in silenzio sulle schiene dei cani e delle madri, e si rifrange sulle ciglia dei bambini addormentati, sulle capigliature rare dei pensionati in vena di pensieri miti, e che come un ricordo d’amore pretenderebbe di avere con gli altri anche me nella promessa della primavera, quasi quasi ci riesce: sento che anch’io, basterebbe volerlo, potrei entrare nella luce di febbraio e di sicuro sarei già più leggero, se non fosse la testa intontita e un poco troppo sollevata per condividere qualcosa, in questo giorno. Perché tardi? Da sempre sono qui, o così sembra alle mie dita inquiete che tormentano le tasche del vecchio impermeabile. È giorno fatto. L’oscura primavera smuove appena l’acqua del lago attento. Nulla finisce, o tutto, se immobile decido di non esserci. Mentre voi ve ne andate – con quella solerzia tutta vostra di intendere le cose – io mi premuro di chiudere i battenti e di lasciar trasparire solo dall’esterno la furia delle vertebre ed il fruscio dei salici. Le poesie migliori stanno nelle cose che si perdono – i poeti migliori hanno passato la vita a cercarle e oggi stanno attovagliati in fondo alla stanza con l’uscita che si apre sul mondo Poi appoggiàti alla rete dei ricordi definiamo il tempo: una pausa di dieci minuti e un passo – si sa mai che nel movimento improvviso si senta meno il peso della maniglia. Capitiamo ogni giorno dentro il nulla: conciliante sospensione nell’attimo in cui il sonno ci sorprende e ultima boccata di vuoto al risveglio prima di arrendersi ai pensieri. Ma sempre dentro il vuoto lo spillo di un’ape si aggira: è quella punta di risentimento quando si affaccia l’ombra della morte al davanzale mentre stiamo vivendo. Queste sono solo le mie strade, alla fine. Un mondo che possiamo meditare e proteggere mentre si addensa, onda o punto o nulla. Questo: le origini, i flussi del cosmo sulle erbe di ogni notte, il bosco e la corrente che mi porti vicino, una domenica sul tardi. Mi sento pensato in un linguaggio. Ci sono le stelle, dici. Tante sul terrazzo. Per questo dico: ho visto quell’uomo camminare – e lo dico solo a te – nel buio, ho pensato fosse venuto per te, ho pensato a difenderti. Ogni formula adesso è attraversata da quel vento che ruota fra queste montagne e colpisce la nostra casa più di altre. Fende i numeri, le combinazioni astrali, quasi fosse amore, questo vento, il viso che sorride mentre giochi e sembriamo vicini alle vette. Mi piace qui lo dico anch’io. A volte per primo. Sorridiamo ancora, compariamo le grandezze, e ci dimentichiamo della casa. Luccica un vetro – e un altro, più in alto – in un palazzo là in fondo. Sul mio terrazzo sento che sole e casa e mondo e sguardo mi guardano da dietro. È morto oggi il bicchiere azzurro latte scivolato da un gradino troppo alto della credenza, avrebbe versato ancora. Se n’è discusso a tavola come di una cosa viva, un vecchio che assieme a noi beveva molto. S’è infranto il sogno del bicchiere azzurro latte di essere infrangibile: il silicio s’è sciolto pure nelle nostre bocche ed è parso testamento, i minuscoli detriti sparsi ovunque una memoria esplosa di tutto un firmamento. Ha dato da bere agli assetati, compito assolto nella forma ed assoluta trasparenza. Continuava a scrivere in una forma ossessiva, mi guardava, e poi (sopra a tutto) le accensioni a intermittenza, gli sguardi abbassati mentre mi accanivo su me stesso. “Osservami”, mi dicevo, gli occhi che camminano e le cicale che gracchiano sopra la corrente, oppure più in là, sebbene fosse impensabile, dove qualcuno controlla tutti i messaggi e li trascrive, e le forze che si concentrano sui marciapiedi, fra passo e passo, svelano altri dettagli, più veri, dolorosi. Ma questo cammino: le balze, i querceti i trabatelli altissimi e profondi, era sempre un andare-oltre e cadere, un farsi del male: non c’era solidità né crescita nella progressione, non era progressione. C’era tutto un baratro da attraversare, e da capire. Mi sono perso d’animo e ho abbandonato la vitalità, scarna ma sempre vitalità “vi-ta-li-tà” ripetevo. Sono diventato astioso: “la soluzione più degna” forse, è vero, eppure evitabile, così che oggi ricordo poco se non gli sguardi dall’alto, i più crudeli, e le mani, strette, venose sempre in anticipo sul niente, e il sorriso crudele. Ecco la soluzione, non era era il tiglio sul marmo di casa, l’acero splendente ripulire le foglie a una a una, accompagnarle con cura al cassonetto. Finalmente eravamo in due, eravamo gentili. Il treno porta ritardo e non si muove, non parte. Il sole non si vede quasi ma è già chiaro dall’altra parte come se tutta questa luce che viene la facessero quattro case. E poi un giorno c’investe un ordigno tralucente e radioso, che non abbiamo scelto e chiamiamo vita. L’impulso anima e flette un suo morbido grommo di materia viva, un insieme di organi legati - con tubicini, cavi e percolature - a una bocca che evoca il mare. Ma un impasto di conseguenze illogiche, di stranianti e disutili connessioni, inverte la dialettica di causa-effetto dell’inanimato, se è vero che l’amore, entro i limiti dati dalla sopravvivenza, influisce sul corpo più del pane. Intanto l’invisibile fabbrica chimica sèguita a distillare, disseziona e sgocciola in cavità infinitesimali il frutto dissolto. Dunque un giorno veniamo in possesso del sogno della materia che misteriosamente, come vedi, si muove e appartiene a sé stessa e si pensa e lentamente impara a non ferirsi. Alla fine, un’altezza con figure. oltre le nevi ghiacciate delle montagne più alte dove la carne è privata della colorazione tra le oscure propaggini dell’universo: caos la terra è l’imbuto di ogni cosa: del cielo del blu siderale lo sguardo è la riflessione del bianco; dove i triangoli moltiplicano senza un’idea nelle ambrate crepe della roccia densa e minerale dove i mirtilli sciolgono la chiesa primigenia e le scavate stelle nella forma non verbale dove il suolo è inimmaginabile e santo e dove i semi sviluppano venature giù, nelle viscere ottagonali fra gli azzurri sentieri e i marmorei vitigni tra le gambe dei giganti e i suoni delle epoche di materia indissolubile in materia indissolubile è lo squarcio della visione come la scia madida di una nube Christian Sinicco (Trieste, 1975) da Alter (Vydia Editore, 2019) – Consigliato da Marilena Renda. Forse non ti dovevo toccare Pubblicato: 31 gennaio 2020 | Autore: garciarebecca | Archiviato in: Una poesia al giorno | Tags: Claudio Damiani | Lascia un commento Forse non ti dovevo toccare non dovevo venire a infastidirti. Dovevo lasciarti come eri dieci anni fa, con i capelli corti con la tua cinquecentina o come sei adesso, donna matura, saggia o come sarai fra dieci anni, dovevo lasciarti come eri come sei, con il tuo mondo nitido serio e vero, col tuo coraggio chiaro e la tua fede. Ci sono case dove il rumore degli altri sale dai muri, dalle canne fumarie. Entra nel letto, invade la testa. Case dove la musica d’altri ha faccia crudele, denti forzuti, che trama dai vetri. E dentro una piazza di stanze si resta a tacere, per dirlo il silenzio, sperando che faccia rumore. Ma la vita fa rumore, diceva il ragazzo del piano di sopra, regalandomi intensissimi attimi del suo tremare dentro qualcuno che gridava da fondamenta bellissime. Anni che non dovrebbero più, ore che non dovrebbero prendermi i giorni, le settimane, i mesi. Il tempo portato addosso, il sosia a cui chiedo di aiutarmi. Con la sedia di mio padre gioca la bambina che non conosco. Adesso è sua. Gioca con quelli che diventeranno i suoi ricordi. Tutto è una distanza sola. Le fermate sono da rimettere a posto. Sollevare dei pesi, deporli. Lo sguardo s’inscurisce nella forma di una porta marcita dove abita una signora anziana da sola. Il sosia ascolta mia madre non morta, parla di mio fratello o gli scrive. Pensa al protrarsi della vita che mi sopravvive. Nella vita pare che tutto vada restituito. Il crollo del corpo alla sua lievità il dolce di un labbro alla prima matrice il fuoco guerriero al fodero di pace la bellezza (sempre) all’alterità la verità di un’arte all’insieme e l’insieme alla più piccola parte. Va riportata ogni prova di amore al mistero e lasciata fuori dall’inventario una cosa soltanto un fendente di gioia assoluta insolente non necessaria. Posacenere rotondo bianco come la spuma delle onde azzurro come le barche dei pescatori al largo nel sole di giugno – tutte immagini perfette da abbinare a lui, dietro abbronzato e paziente come chi va per mare così seducente nello schiacciare il filtro con dita brune che a poterle assaggiare – tutti lo sanno – saprebbero di sale. di tutto questo niente. questo niente addosso. come un corpo. questa veste che stinge. sciupa. smaglia fra le leste unghie degli anni. queste luci spente inesorabilmente. questa mente forata e querula. di tutte queste ore rincorse a farne specchio e teste per le trascorse e immerse. resta niente. come la spugna tutto si contiene. si sputa. si riassorbe. mentre il siero che ci sommerge ingrossa. e al dopo viene un dopo. un niente al niente. finché intero lento sovviene il gusto dell’insieme. mastice cieco. che anima il pensiero. Ha conservato il suo colore rosa il fiore nel buio della notte. Quando una lama lo tagliò non ci fu terrore, non ci fu dolore, per il fiore fu come un improvviso colpo di vento. Di lei seduta si notano: capelli castani raccolti, lunghe gambe e quel modo un po’ manierato di muovere i polsi quando parla. Lui è piccolo magro seduto composto dalla scena balzano fuori gli occhi intelligentissimi scuri che a volte in modo inaspettato tutto il pubblico all’unisono come una sola persona trattiene il fiato. I due stanno a debita distanza come la situazione richiede e la stanza appare quasi normale se non fosse che entrambi senza rendersene conto parlando si sporgono piano piano pianissimo un poco l’uno verso l’altro sopra il tavolo. Si raccolgono sul legno che fatto in mille pezzi basterebbe per una casettina minuscola: un letto una cucina e i due, vicini, proprio attaccati. Ma la casa non si può costruire. Allora accade così: proprio lì, sullo spazio di legno fra gomito e gomito di lui/lei, viene deposto come un ente sacro il desiderio: è invisibile, ma tutti proprio tutti lo sanno che c’è, senza un perché, è evidente come un mattino chiaro come un gusto una mano un pezzo di pane quando si ha fame. Si finisce col guardare il buio dentro le palpebre. C’è qualcosa in questa vita imperfetta di opprimente e così appagante che quel né prendere né lasciare tante volte si tramuta in un prendere ogni cosa e lasciare che cada o scompaia. Ci siamo così lasciati e ripresi riavvolti nella nostra coperta di scuse e alle cinque del mattino rivisti in un sogno e poi per minuti e ore costretti al silenzio – la diga che satura ogni intento. Facciamo allora che in tutti questi anni siamo stati lo stesso respiro – facciamo che non ho paura di cadere perché sarai sempre tu a rialzarmi sempre tu a dirmi la pienezza delle parole che sono voce dura e indifesa. Ma davvero per uscire di prigione bisogna conoscere il legno della porta, la lega delle sbarre, stabilire l’esatta gradazione del colore? A diventare cosí grandi esperti, si corre il rischio che poi ci si affezioni. Se vuoi uscire davvero di prigione, esci subito, magari con la voce, diventa una canzone. i vitelli di solito nascevano (e forse ancora nascono) d’inverno nelle ultime sere di novembre che pioviggine e nebbia si mangiavano le facciate di sasso delle case o in notti sciroccose che la neve sgocciolava da gronde rugginose nell’umido calore di letame della stalla gli uomini seduti alla luce di paglia di una lampada macchiettata a pallini dalle mosche badavano la vacca che faceva fumavano e parlavano di altro narravano di cacce e di fandonie (leggende che giravano i paesi le favole di quelli da qui indietro) da un quadretto appiccato sotto un trave sant’antonio abate che spuntava tra porcelli una mucca e tre galline con l’indice e il bastone a benedire celato dalla polvere e dai ragni in casa invece stavano le donne degli uomini seduti nella stalla filavano cucivano parlavano tacevano tossivano sparlavano sgusciavano mondine o aspettavano che le castagne cuocessero in tegami con l’acqua rugginosa che bolliva su stufe che pestavano la neve e i fusi che prillavano veloci i ferri ingarbugliavano solette grigiastre per scarponi che pestavano la neve la mattina: uccellatori i bambini seduti sulla panca cotti dal caldo radiato dalla ghisa torturavano quelli più piccini sbadigliavano in versi già da grandi sputacchiavano castagne mezze crude guardavano i discorsi delle donne poi appariva un bambino per ripicca fermo sull’uscio con la maniglia in mano annunciava che adesso lui andava da solo a vedere nella stalla la Brusca che faceva il vitellino protestava attento senza voce ritornando sconfittovincitore a sedere sulla panca che additava la mano minacciosa della mamma non ho mai visto nascere i vitelli in quelle notti di neve sciroccosa o nelle ultime sere di novembre non ho aperto la porta che era chiusa sono restato in casa sempre tra la stufa le donne i vecchi e i bambini avrei mai visto nascere i vitelli? siam diventati grandi troppo tardi lontani dalle mucche e dalle stalle per questo questa notte che t’ho visto lottare con le angustie della vita per poi sbucare piccolo esserino omettino che urla collegato all’argenteo filo ombelicale per questo questo giorno che ti vedo (quattro e quarantanove del mattino ottobre diciannove ottantaquattro) strillare alla bilancia della vita di iniziare a pesare il tuo destino il bambino seduto sulla panca con la faccia strinata dalla stufa sorride risarcito di quel torto perché ti vede sbucare finalmente cavato a volo fuori tra le gambe divaricate della mamma mucca enricovitellinoenricofiglio Prova a cantare il mondo storpiato. Ricorda di giugno le lunghe giornate e le fragole, le gocce di vin rosé, e le ortiche implacabili a coprire le dimore lasciate dagli esuli. Devi cantare questo mondo storpiato. Hai visto navi e yacht eleganti Alcuni dinanzi avevano un lungo viaggio, ad attendere altri era solo il nulla salmastro. Hai visto i profughi andare da nessuna parte, hai sentito cantare di gioia i carnefici. Dovresti cantare il mondo storpiato. Ricorda quegli attimi in cui eravate insieme e la tenda si mosse nella stanza bianca. Torna col pensiero al concerto, quando esplose la musica. D’autunno raccoglievi ghiande nel parco e le foglie roteavano sulle cicatrici della terra. Canta il mondo storpiato e la penna grigia perduta dal tordo, e la luce delicata che erra, svanisce e ritorna. Si piange soprattutto di domenica davanti a certe palme altissime che sbandierano al vento del golfo dita verdi fiammanti. Ci si piega, accosciati di lato, a piedi nudi sul pavimento di scaglie miste, freddo, delle case in affitto che ritenevo seriamente – e raccontavo – contenesse alcuni diamanti ed altre gemme, e si vedeva bene da quei luccichii. Organizzavo tutti gli altri bambini del palazzo, le loro piccole teste ben pettinate. Preparavo spedizioni, scavi… caduta la polvere la consistenza degli alberi questa volta è assoluta io so che c’entra l’infanzia in questa carenza che le cose scolpisce come fossero morte anche loro sono posti a sedere in attesa anche lui il primo a sinistra dopo le scale. dopo lo strappo del ticket fracasso che scende rimbomba la cripta ma è sonnolento il rimbombo. PER FAVORE SILENZIO PER FAVORE RISPETTO del luogo e dei sintomi e delle mummie in platea. si instilla il sospetto siano di più nei comparti a seguire il passaggio dei muti nel tunnel. NO FOTO fa fresco divieto di farli immortali PER FAVORE SILENZIO per favore i farfugli i morti li odiano. ad esempio quello con l’abito scuro somiglia ad un vivo rimasto alla luce ché qui non voleva incontrarsi. guardalo: è lui. La civetta è un uccello pericoloso di notte quando appare sul suo terreno come un attore sulla scena ha smesso la sua parte di zimbello. Con una strana voce fa udire il suo richiamo, vola nell’aria notturna. Allora tace chi si prendeva gioco, si nasconde dietro un riparo di foglie. Ma è breve il seguito degli atti, il teatro naturale si allontana. All’apparire del giorno la civetta ritorna al suo nido, al suo dimesso destino. per rimettere il senso nelle mani di ognuno di coloro che bruciarono al fuoco del dolore a mente rinata per assolvere il sorriso dl dissolvimento incrociato investigato almeno una volta in corso per quantificare la sconnessione delle ossa oso profanarti, tempo, nel disvelamento del tuo bastione oso liquefarti in alto dove più granitiche risiedono le tue certezze Giovanna Frene (Asolo, 1968), da Datità (Manni, 2001) L’esercizio più difficile è trasportare l’acqua da una stanza all’altra, quest’acqua tutta a mani nude. I palmi molli, le unghie come le conchiglie. Il buio sta in cucina, sotto al tavolo. La luce si assottiglia in quella linea da seguire, il fallimento che va dal bagno ai fiori sul balcone. Riconoscerti era la vera proiezione, vedere te, non la forma che ti sfida, le sue astrazioni, nel distinguere che non ha corpo, farti quadro e dire di averti salvata: l’intuito questo era, ma vero, sincero, materia: la fontana stinge riflessa da una luce metallica, il suo calore silenzia le ultime parole, si deposita sul fondo, riceve le monete più o meno piccole, il rame fluorescente – ma l’occhio vede sempre più di quanto vorrebbe, lui e le sue stratificazioni, la segue lei che che è la vittima più pura, la preda definitiva, mai doma ora che si sono invertite le parti – se cammino tocca pensare, tocca percepire te che sei un fantasma, sei la mia mente, o forse no – la fontana era finta, era un sogno, una proiezione dall’alto a volte interrotta, c’era un errore, un malfunzionamento: era un noi, un voi, eravamo tanti e la luce resisteva, non cessava: il semaforo lampeggia arancio, è un’ipostasi del presente, mi trascende e mi segue fino agli ultimi passi prima del cancello poi del portone: dietro la luce si fa fioca, non ha forze, è un neon esausto e incerto: una macchina da presa lo cattura, nasconde le forme, rende un passato. È tornato dalla comunità e disperde ciò che ha costruito, trova pace nella contemplazione. Il market all’una di notte, la radiazione della corrente, sottilissima, la serratura che si ritrae e indietreggia, quasi anche lei si opponesse, quasi avesse parola sono gesti conosciuti. Ho atteso qualche secondo prima di aprire la porta, volevo che l’apertura avesse un suo significato, una sua solennità, fratellanza. “Se spingo e qualcuno si oppone sto bene” mi ero persa e sono stata ritrovata dalla storia umana anni di gatte che rimangiano la placenta e io niente recupererò il tempo perduto partorirò figli/e anche cerbiatti per compensare li lascerò liberi nella foresta a ripopolare questa poesia non è per te né per nessuno non lascia alone ha l’aut. min. ric. non odora di chiuso e poi non si fa i fatti miei ha tutte le carte in regola è ochei. Questa poesia è bielastica può essere una esse o volendo un’ixelle, questa poesia si stende come una parte del corpo, una pelle. Questa poesia non quadra il cerchio casomai si acumina in un rombo, questa poesia non è per te che sparirai prima che tocchi il fondo. Fossi nel pianto, nel rovescio della medaglia, nel disordine. Fossi nelle nove code dei gatti, nei numeri divisi, moltiplicati. Fossi nelle finestre aperte su cortili sbagliati. Fossi varianza, polimetria. Fossi plurale, incerto, tradotto. Fossi piega della mano. Altro e identico. Accumulavi cifre, ordine, controlli e invece accrescevi sempre di più l’ignoto. Credevi di essere in un luogo certo e invece eri in un altro, sconosciuto. Il costruito, il detto è il passato, appena è compiuto e detto è stato. Non c’era altro da fare che affidarsi all’ampia discesa e scendere, lasciarsi alle spalle le alture e scendere, scendere ancora più in basso, in silenzio. Uno strato spesso ci chiude il cielo e tutto è rivelato: l’albero di giuda spoglio nel giardino, la solitudine del cane, l’agrifoglio rosso che guida lo sguardo nella fratta. Siamo chiusi qui dentro noi, che aspettiamo qualcosa, il compimento del nostro tempo forse, forse la fiammella che pure tiene nello spiffero invernale. Fa male certe volte sapersi vivi, così esposti al lato d’ombra inadatti, distratti, diseguali, giusto un po’ troppo, o appena meno. Non proprio fuori del secolo, ma appena, un poco, a lato. Il volto sfocato della foto, quello che s’è girato, che è venuto non proprio male, ma gli occhi erano chiusi. Come sarà il tempo a venire? Nevicherà? Avremo figli? Barcollano i palazzi nel buio, le ombre li divorano piano. Avevamo un’altra idea degli eroi che non queste tiepide case. Dai vetri spiamo i passanti. Un forestiero che ama la città, i bui tra l’uno e l’altro lampione. È questo quello che siamo? Perdersi, stupire, essere come possiamo. Che tu sia mansueto, mio eterno palpitare più di adesso, domani. Lo ammetto al cospetto dell’asterismo estivo: in me ancora tanto da sfamare. Ma tu, palpitare stanco continua il canone inverso del più intimo inizio quando due volte la palla superò la soglia della porta e io le cosce stremate di mia madre. Ammettilo nessuno ci viene a chiudere gli occhi la notte eppure, nella silenziosità degli insonni si ostina a rimbombare il muscolo e da quella finestra sul tetto su cui ogni tanto camminano i gatti non manca di entrare la luce: Macari oggi podormiri, pupa. Lu jornu ti voli frisca e senza piccatu! Biniritti li to peni, biniritta gioia antica. Dormi dormi, cacciatura! [Anche oggi puoi dormire, piccina./ Il mattino ti vuole fresca e senza peccato! / Benedette le tue pene, benedetta gioia antica./ Dormi dormi, cacciatrice!] Mie amate mattine quando tutto vuole esistere! La domenica a teatro a godere della bellezza con il vento fra le orecchie, il passo snello, sicuro, Venezia monamour. Sto in un film. A pranzo in due un’insalata di cozze e il bianco fresco che va giù da solo. Il mondo scivola, un gabbiano sull’argine divora le carcasse. Quanto tempo mi rimane? Ma non è neanche questa la domanda, ho nostalgia. Nella lingua dei tuoi antenati la parola amore se esiste è letteraria, in mezzo ai campi si fa altro, in amore è la patata che si squaglia, un raccolto impazzito, è in amore un uomo che sbanda, il bestiame che non obbedisce; bastava allora il voerse ben. Nella lingua dei miei antenati, preti, ufficiali e mercanti, l’amore viene versato altrove e se avanza, all’amata – bisogna quindi, disporne; e ridiamo di quanta zavorra e detriti trascina dietro di sé la parola amore. Nel sonno mi dici un po’ dopo, parli tanto e che dico?, chi ti capisce, parli albanese mos ikë, mos ikë, mentre ti blocchi nel disegno del tappeto, të dua, pa ty parli un tono più giù, tra un mese kam frikë me kupton, po ti? Continuare così non ha senso, se ieta eshte varrë, resto ancora qualche giorno poi me thyenë kurrizin me këto fjalë, më shkatërronë, non solo screzi, lo sappiamo, mos flitë më ma ci sentivamo ancora, rastësishtë, gli auguri magari mi vieni a trovare, magari è solo un sogno, tra poco mi sveglio, jo, tani je e lirë, tra poco arriva il momento di andare a dormire. My subject is the soul difficult to talk about, since it is invisible, silent and often absent. Even when it shows itself in the eyes of a child or a dog without a home, I’m at a loss for words. Oh, ho detto Il mio argomento è l’anima, di cui è difficile parlare dato che è invisibile, silenziosa e spesso assente. Anche quando si fa vedere negli occhi di un bambino o di un cane randagio, mi mancano le parole. Tu uomo la notte mi porti nel bosco Pubblicato: 13 dicembre 2019 | Autore: rc | Archiviato in: Una poesia al giorno | Tags: Giulia Rusconi | 1 Commento Tu uomo la notte mi porti nel bosco con le tue mani legnose, corteccia è il tuo cuore, ma piena di una resina dura e il tuo amore è scuro come le ombre lunari che fanno paura. Quando si fa mattina per mano mi conduci al prato per vedere che luccica, quando appena inizia a sciogliersi la brina. Riscuotiti al suono fesso del citofono. Nell’avello cieco dell’androne, penetrane l’eco, l’arcano degli oscuri allacciamenti. Afferra il saliscendi della porta, inverti il giro all’ultima mandata. Fatti viva. Altro è dire forte e chiaro senza voce il nostro nome, nella nostra casa vuota, occhio per occhio a cominciare dal letto, buca d’obice, voragine d’alte mura, nell’attimo finale dello sgombro. Ci vorrebbe proprio tutto il tempo di cucire un bottone. Quel fermarsi in quel punto della camicia su e giù con l’ago e il filo lungo che va in alto e scende. Quel andare al di là e tornare, basterà? Il viaggio di una madre il puntino luminoso della sua mano che dal cielo scende e sale un filo che fra le dita sembra attraversare niente. Io ti avevo stretto la mano nella panca della chiesa dei Servi sentivo che piangevi non sapevo come ricucire il fiore sdraiato del tuo respiro con tutte quelle radici al vento. E la sera discese come uno che se ne va via recando oltre la porta l’estremo bagliore del corridoio, lasciando odore di freddo oltre la soglia adorata e ignare dove al mattino col primo oro radioso era passata come una fata la sposa, interrompendo la clessidra, suscitando le ore, muovendosi tra i davanzali come in una piscina. Là, oltre l’argine oramai buio, dove si genera il desiderio e il sogno si prepara, siepe su siepe l’occhio fissò ogni sera, nell’aspro confine tra la regione oscura e l’ultimo odore dell’erba conosciuta, premendo la nostalgia del ripetuto addio lontano, dove si rigenera il fiore del sogno, nel buio che risplende a poco a poco sui fiumi oblianti e ricordati dal cuore, quando nella sala senza suono brilla un bicchiere e il sonno nutre la memoria gloriosa. Ecco il ballo, la danza a me estranea “Guardati” non hai più inibizioni, hai finito le scorte, le paure sottili, tutti gli accorgimenti nascosti, appostati negli anni, e giustamente. Non devi fare altro “Quale il prezzo?” volevo domandarmi e il rifugio stava nelle cose, non c’era aprendomi a quel mondo, negandolo poi nelle coperte di lana così tardi, nel cuscino uno sopra l’altro: il collo preme forte, si forma un livido nerissimo. Il prezzo c’era, questo è il punto; accettarlo era un nuovo gesto, l’impensabile. Dopo le urla di chi muore davvero: i cappi al collo, la sedia che si muove, il baratro. Hai la schiena inarcata, quasi cadi, ma c’è una forza che ti sorregge, che non ha forme: si arrende a te come tutti, ti riconosce nei capelli che precipitano, nello specchio dove rifrangi. La gravità t’impone dei doveri, tu li rispetti, sei calma, sfioro la nevrosi. Anche perchè le immagini sono una truffa ben architettata, e lo sanno, sono un’impudenza, un’oppressione senza confini. “Eccomi che mi dono a te, guardami” e non c’è salvezza se si riproducono così velocemente, saltano e si ripresentano, si moltiplicano nell’ansia, negli schermi: mi guardi, nella cornea si apre il vuoto: bianco-e-nero, sorriso, l’ulcera si amplia, si diffonde: è la sottotraccia, il destino, l’incompiuta mente. dovremmo fare entrambi più attenzione a questi lunghi silenzi per telefono in cui si agitano correnti sottomarine come nell’oceano Indiano, perché non ci vuole nulla a fare riaffiorare carcasse di pesci, occhi di balenieri – né dovremmo giocarci la sera a dadi perché in fondo davvero siamo leggeri e questo filo che tendiamo tra noi con tanto sforzo non è che un’esca per il Leviatano L’energia della noia, di ciò che – musica conversazione atmosfera amata – recide ogni immedesimazione, di tutto quel tempo sprecato aspettando che passi, possiamo cominciare a vederla, concentrarla come un tizio qualunque seduto in una città guarda e nemmeno si illude di reggere guardando – non è nessuno ma è qualcosa, un fantasma che distribuisce spazio, una ripetizione giornaliera (nei suoi sogni c’è sempre una forma che si scioglie vene in sangue, passi in oceano, terra in cielo ma lui tiene, non vende luoghi morti) – pensa alla sete estinta, al nessun sapore in bocca, a reticoli depurati da fantasie sulle sue dita che si muovono e si stringono, non assorbe la strada e, prima di alzarsi, si sente un organismo volatile e ben congegnato per lo più costituito da acqua. Ho pensato di scrivere sul disprezzo del mondo. Hai fatto questo semplice gesto con la mano: l’hai sollevata fino al volto, l’hai tesa verso il mio finestrino, mentre guidavo: ho guardato, e contro la luce caliginosa della mattina li ho contati, otto, otto gelsi a chioma aperta come la coda di un pavone imbalsamato, in processione lungo la linea del nostro sguardo, così perfetti che per un attimo ho scordato orari coincidenze e ho rallentato per capire come mai di otto alberi in fila si possa dire “guarda che belli!”, come hai detto, se loro non decidono di esserlo e tutto è un avvicendamento senza senso, o se basta un movimento della mano e un sorriso per fare di otto alberi in riga un’illusione di riscatto. la notte è ancora lunga quando ottobre è la prima stagione dei monsoni di questi caratteri tropicali: certamente qualcosa è cambiato fra te e il mondo se nemmeno riposiamo in pace non del tutto eredi di qualcosa. e noi siamo quelli premuti con la testa contro il piede al pari dei serpenti per le nostre oscenità dette altrimenti debolezze. Marco Corsi (Montevarchi, 1985), da Le acque (L’Arca Felice, 2014) Dicembre, non ancora Natale, e neppure Hanukkàh. Ancora poche luci accese nelle strade, nessuna slitta con renne sui vetri dei negozi. Al posto della neve pioggia nera battente, a cui sfuggire mentre i passanti ci respingono. Niente abeti, ma platani macchiati dal loro cancro bianco. Può stupire non associare tutto questo alle tenebre, al vuoto, alla paura. Eppure il buio non è buio, l’acqua non è disagio, né l’indifferenza un’offesa. Succede a volte fino a che siamo vivi, di provare una pace inspiegabile. Forse la letizia di cui parlano i santi e che non chiede niente, è solo attenta, premuta sulla terra, distante dalle stelle. Antonella Anedda (Roma, 1955), da Historiae (Einaudi, 2018) La sirena copriva la città col sacrificio. A lungo ho sentito solo sentito la voce della sirena. Saliva regolando la vita della pianura e limava ogni cosa al dovere voltando da sotto la città satellite. Uno dei miei io dorme sempre, dietro i miei occhi c’è sempre un occhio chiuso – così il mio cervello è nutrito e intanto posso guardare la terza stagione di Gomorra, Bucks Cavaliers, sfornare articoli, mangiare con, bere con, forse innamorarmi, forse fare la scelta consapevole di avere figli, provare a dare forma al mondo come in questa poesia, crescere, crescerli, meditare su come svegliarmi. Questi tetti spinosi dopo la trebbiatura risplendono sull’aia estiva questi cieli che si sono esposti al sole d’improvviso anneriscono il mare si restringe argentee tegole abbaglianti due alberi si precipitano in direzioni opposte due carestie seminate con il grano di un uomo la morte dell’anno prossimo è già obsoleta il sole s’è spezzato il collo i tuoi occhi spianano e smascherano la città folle Novembre è la direzione presa, venuta dall’argento delle creature nel rumore di una sorgente. Scrive fitta l’edera l’agenda delle ante, il nucleo del cespuglio emette buio, i moscerini gonfiano l’aria alla velocità del sonno. Ho ricevuto tutti i soldi del pensiero, le cascate sono cunei di ossa cave e ghiaccio; non c’è posto per nient’altro, solo il crepitio di questo sangue–Lombardia. L’erosione non ha fine. «Il resto è sospiro. Simulazione. Miseria della bocca». Non fu empio il mio piede: si fermò in tempo per non cancellarti, cavalletta. Non so da che cosa ti avvertii: so che passò la fretta di rientrare a casa: e mi curvai, a guardarti: eri regale, delicata, assente come nessuna donna è: muta come un monile, ma insistente tentavi lo scalino troppo alto per te. Ti avvicinavi con delle zampe che parevano passive, meccaniche, tanto erano oscillanti e filiformi, e cominciavi di sbieco la risalita, con una specie di fatica, di impassibile tremore. Più lunga e magra del mio indice e chiara, color avorio, è possibile? Salivi e poi tornavi giù, padrona appena dei tuoi movimenti; e io sempre più curvo sino a guardarti negli occhi lucenti, nerissimi. Eri forse così vecchia, o l’autunno iniziava a poggiare su di te la sua mano che fa freddi, fragili? Ma perché volevi salire quello scalino, perché ti affaticavi, per raggiungere la cima, dove c’è la mia casa, e perché mi hai fermato, per dire cosa? la tavola sopra lascia che il vino leghi labbra alle parole e amici spalla a spalla ma sotto, proprio là tra il buio si aprono promesse tra pelle e gambe e ossa conficcate che il passo asciutto conosce nelle scarpe quel limite bordo che intero unisce bene e male: al centro dove il silenzio inventa la paura dove scordo le frane della vita e intanto le risate della notte si sfanno a una a una senza amore Solo una volta ho visto piangere mio padre, una sola al principio della sua tenebra e mai più. Piangere come piange chi si oppone da solo alla vita che si disfa inclemente, ormai paurosa. Nessun armistizio nella discesa nessun risanamento a portata. Solo io che mento sul futuro. mi chiamo john doe, domani volo nel cosmo ero una nullità significativa una pallina numerata del lotto nella pancia della bianca balena del mondo fuori scendeva il diluvio biblico il pendolo oscillante di milioni di gocce zampillanti bagnava i tetti, le vie torbide, le speranze umane i pensieri, i fili fumosi che escono dalle nostre teste finendo in alto verso l’atmosfera croce draconiana di solitudine nell’aria immagini bizzarre che non eccitano nessuno mi percorrono con atletica osmosi simili alla medusa attraversata dall’azzurro oltremare mi chiamo john doe, domani volo nel cosmo con Dennis Tito e Josip Broz. Nonostante mi fossi battuto per evitare il giallo Nonostante mi fossi battuto per evitare il giallo nonostante l’allerta nonostante persone avessero dato la vita per evitare il giallo il giallo esondò con formidabile forza (banana) giraffa, zolfo, brodo granulare, ma anche canarino cavallo, neve a volte. Gli ufo sono come gli insetti numerosissimi, ti si scagliano addosso se vedono il giallo. L’ossigeno è la prima causa dell’ingiallimento. Alcuni dicono: ben venga il giallo altri lo temono fortemente e forse sono di più. Gli ufo infestano le piante di limoni, non organizzano feste. Dovresti essere pronto, dovresti stare attento. Conoscevamo un ufo aveva la consistenza e il colorito di una lingua di manzo. L’edera struscia come un serpente sul pianeta morto potrebbe ingiallire, ma resta verde o rossa. Omelette è una cosa che somiglia al suono della sua parola questo non accade quasi mai. La menzogna è gialla. I formaggi lasciati all’aria tendono ad ingiallire. Chi ha il volto giallo è vicino alla morte (quasi sempre). Il giallo negli occhi vuole dire una cosa. Tolto il giallo l’esistenza sarebbe vantaggiosa? Questo cane non ha nessun motivo per urinare tanto… Ci si può aggrappare al giallo, ma è da disperati. Con una maglia giallo pera, amico mio, non troverai una donna. Con una maglia giallo pera Aver vegliato tutta la notte sui simboli e uscire nell’aria fresca della notte poco prima dell’alba. I meli sono lieti dell’abbondante rugiada. I miei passi sono lievi ma mi piace pestare il ghiaino, accarezzare le foglie e portare alle narici i fiori. Tu mi segui rimandendo silenziosa come un’ombra. Non sento neanche il rumore dei tuoi passi mentre cammino, non sento il tuo respiro, non sento la tua mano nella mia mano. Per distrarsi dal tempo bisogna avere molte occupazioni, obblighi, scadenze, conti da pagare e rimandare rimandare l’attuazione, finché tutto finisce e tutto scade naturalmente inevitabilmente. Restano fogli di carta spiegazzati, guardati mille volte e poi buttati. Sembra uno scherzo ma passano gli anni e accompagnati da questa sensazione di avere qualcosa da fare, molto importante, molto urgente, si resta sempre in un eterno l’altro ieri. E così si arriva a dire che è bellezza assoluta, impareggiabile, il colore della pelle o altra forma umana, e cosí si continua a ubriacarsi, a fuggire lontano, a finire nell’inesistente, a non vivere. Nessuno sa più di chi è la colpa. Tutto è ormai accaduto e la memoria è colma. Fra queste parole, scrivi anche le tue. Il tempo gira come una chiave. Di cosa siamo accusati? Da quale verità dobbiamo difenderci? È anche nostra la tua orma, il gesto che ci lega al presente e non sappiamo decifrare, monadi nel tribunale di una mente. Un gallone di kerosene mi hai chiesto di comprare – tanto non ci sai arrivare… E spiegavi la strada e ripetevi nuovamente la parola appresa per considerarti… Non è stata quell’odissea arrivarci, a dire il vero sono stati da bambino, occhi a colpo sicuro: c’era il vecchio con cappello e camicia come dicevi… Aveva la barba incolta e voce fumata tra i barili ossidati… Alle sue parole vedeva le mani col vuoto e prendeva un imbuto, il barattolo a fil di ferro e travasava piano a poca schiuma con l’odore acre dappertutto tra il rumore sordo di lamiere… Nel cartello c’era scritto, sbavato: tre litri mille lire e allora poco più per quattro. Ti ho voluto sorprendere facendo di corsa a sentirmi dire “guà qui!”… e hai sentenziato vedendo il pieno: “la prossima volta con te risparmio le parole visto che sei uno che capisce, finalmente… Unica anche la tua – chiede – anche la tua – sofferenza unicamente perché. E non si accontenta di risposte. Deve assestarsi come osso, callo calcareo che asseconda la lenta ripresa del movimento nella frattura, un dolore che passa dentro un dolore diverso, diversa postura, menomazione più lieve e duratura. Gian Mario Villalta (Visinale, 1959), Vanità della mente (Mondadori, 2011) Sono il figlio o la pietra con il tuo nome, il portavoce del tuo silenzio, padre, ancora sveglio tra le lenzuola fredde di questa notte di padri che appaiono ai figli e nei figli e figli ai padri e nei padri, notte di guardie e di ladri. Sono non so se non me, o non te, o non so che. Mi stringo a un corpo di carne non tua che si stringe a un corpo di carne non mia, ma ti ho stretto tante di quelle volte quando parlo che il tuo vuoto mi vuole il freddo mi sembra saldo. Mi compaiono accanto il foglio e la penna e scrivo il nostro nome: ma scompare come pietra nel mare. Con la barchetta di carta, col nero remo di carne, riprendo a navigare. C’è questa foto in bianco e nero in cui Riccardo è identico a suo nonno dicono che certi caratteri saltino una generazione per poi ripresentarsi uguali penso alla mia rabbia che esiste senza motivo né cura almeno i miei figli sono salvi Accade. Senza rimedio come in un quadro dalla finestra l’uomo seduto ricurvo sul letto è una macchia di colore, una scala di grigi, tono su tono dentro questa cornice di pioggia. Qualcun altro se ne va senza essersi rialzato: non si dura molto fuori dai propri ospedali. Il Levante ha portato ai miei piedi un torsolo di mela, fradici scarti che dovrò ripulire con la tua voce annodata alla porta, quando la vecchiaia era un debito da saldare, e cadendo ogni volta non cercavi soccorso, solo più tardi domandavi un sorso d’acqua e con le labbra tumide chiedevi ancora. Un uomo ribaltato sulla schiena agita gambe e braccia. Nessuno che gli porga un vecchio libro o una foglia gigante. Potrei fare qualcosa, ma il suo corpo è pure il mio. Accumulo acqua. Attendo la fune sottilissima di Dio, il calcio del demonio. Per strada, fiutavo l’aria di qua, di là, come un cane in allarme. C’era sempre un rumore che all’improvviso veniva ad accusarmi: un tremito di vetrate, uno schianto sordo, lontano, un cigolìo… Una volta, sul marciapiede, un furgone di colpo si è messo a gemere: “ìh-ò!… ìh-ò!”. Lo avevamo appena oltrepassato che dal muro di fronte parte un fischio, occupa tutta la scena. Prima che riesca a vedere da dove viene, due sirene volteggiano dentro quel sibilo, s’incrociano, si attraversano. Dopo una svolta altri barriti si aggiungono. Ciascun segnale conserva ancora il suo timbro, le sue note – fa, sol – (qua un punteruolo, là un rasoio, più avanti cartavetrata sulla lavagna), ma a un certo punto non riesci più a distinguerle. Fanno un solo, compatto, incandescente, duro rumore rosa. “Ma lo senti?” urlo io al Conoscente. Lui: “Che cosa?” “Come, che cosa?” Ci fermiamo a un incrocio. “Non senti come gridano?” “Gridano? E chi? No, io non sento niente”, ride lui. “Tu, piuttosto, abbassa la voce… Non vedi come si volta la gente?” Incerto che cosa s’inquadri nel cogliere foglie che cadono se colore o caduta Artigli pettinando il pomeriggio arano legno vivo come condanne da un anello d’aria Condanne a vita nuova, allo strapparsi da ciò che è stato, a qualsiasi costo È così che si sconta la rinascita non solo tra le foglie e non sempre colori ci accompagnano. Tu li sbagli spesso i momenti della vita le carezze troppo forti, i baci che svegliano, le domande che irritano. Ma io non li voglio cambiare quei tratti di violetta nel muro slabbrato quello sbagliarsi limpido del vento che non distingue il cappello dalla polvere. Non avere paura di me tiro i sassi per vedere volare gli uccelli e ricadere la rotta verso di me. Dopo l’esplosione della mia voce ascolto il cinguettio non più mio oh mio sole tiepido d’ottobre che ritorni sempre come se fossi una vetrata trasparente. Stendevamo le mani contando i bordi di pelle incrinati. Questa è una scena visibile dietro una parte di me che indietreggia, si sorregge la luce insieme la carta e il digitale, ti sorreggi consegnato alla portafinestra e mi apri uscendo sopra il gelo. Questa è una seconda scena che mi lascia creatura tra gli uomini, tu uomo tra le creature che degradano – il balcone, la condotta di rame, i grovigli delle nuvole, una sagoma parlante. Nella terza scena parliamo immobili attraverso uno schermo nell’etere particelle o nella sottospecie di materia, gli atti che chiamano linguaggio o il linguaggio vero, sinuoso, incosciente. Posso dirti il tempo reale, nel tempo reale puoi dirmi, accecati dalla luce digitale, la fortuna di saper aprire una quarta scena dove entrano i frammenti degli altri e noi ricomponiamo barricandoci a un orario e a una parola – le notizie rosse e irreali sono scese dietro l’orizzonte, un attimo al mondo per diventare – quando nella quinta, sesta, settima scena sarannoi l postino o l’uomo del pub o tuo padre persino e mia madre sempre più in sé sprofondati. Così alla quinta scena ero tornata nel segreto e l’avevi cancellato per un mondo che entrava nella stanza allontanandosi. Poi alla sesta scena eravamo in una semplice fila alla stazione, con gli occhi e una banconota piegati tra la mano e il tavolo – un affidarsi, un rispettare. Alla settima scena torno e respiro nell’irrealtà prodotta dello schermo dei colori del viso e della voce, lontani e accesi, collisioni, temperature, frenetici mentre il puro pensiero di me non è più me ma lo conservi, e i famelici ostacoli di una lotta per il nostro posto sono accidenti, tempeste. Un suono di gola, primitivo: la trasmissione del niente è all’altrui niente – la settima scena di noi è il settimo giorno, la vita che vogliono rubare bianca è nuda. Si muoveva senza alcun tipo di controllo, i suoi movimenti, anche i più futili o insensati, si adeguavano a un ordine prestabilito, il suo esistere si verificava nell’accettazione. Era facile trovare la giusta posizione allora, il tono con cui pronunciare discorsi importanti, la postura ben eretta, le spalle larghe, il bacino vivo. Gli altri si conformavano a lui, lui agli altri c’era rispetto e ammirazione. Di colpo, dunque, il vetro si è infranto ma l’insetto dietro la finestra non ha reagito né ha fatto parola. L’argilla solidissima si è disseccata. Avevamo bisogno di un consiglio, di un ordine, di un destino, non di frammentarci qui dentro come anmali metallici; è rimasta la paura quindi, fangosa come una memoria a venire, profonda nella pelle scavata. Servirà del Cif per cancellarla, un coltello. Capodimonte d’estate. Pare una spiaggia urbana, con le donne qualche volta sedute sulle sdraio, una o due, sul balcone e gli uomini al loro posto la sera, mezzo addormentati, davanti alla televisione accesa dentro alla sala, con la stessa distanza del cinema e lo stesso volume stereofonico. Nella mia parva casa lo spettacolo preferito sono loro queste famiglie grandi. Noi difatti siamo soli, figlio e figlia di padri disuniti; vicino il suo, mai più di un’assenza settimanale, e sempre sempre lodato. Combattuto il mio, lontano, neppure semestrale. Perso negli anni e poi riconosciuto. il verde è il più crudele dei pugnali ma un sogno è abbarbicato come un crimine ai campi di ieri abbarbicati alle sedie di legno di ogni albero di pino i morti cominciano la scuola colui che sogna deve seguendo una primavera scorrere in questo fiume seguendo il fiume battere la terza riva fra le bianche ossa questo bianco amore né esistente né illusorio eppure che costringe al rischio la rosa quotidiana ti fa tornare al passato in mezzo ad un incendio una musica eseguita fin dall’infanzia è sempre più spaventosa all’ascolto ferita tenuta fresca dall’oscurità come la stanza della notte anche una mano premuta sul cuore ha un’eco sempre più vuota assediata dal fondo del fiume solo in sogno riconosce la malasorte che i poeti non riescono ad evitare è la tua stessa malasorte l’intera vita è una notte ad occhi sbarrati la terra che vedi in sogno sprofonda incessantemente sotto i tuoi piedi quando affonda nella carne è profonda come la caduta nel vizio sulla terza riva nessuno che dorma o si svegli e poi la cosa più stupefacente è che noi siamo parenti del niente, tutti, tutti, sì, dimmi di no, fammi il piacere dillo, tanto per sentirlo, dimmi che questo niente è titolato pari di Francia, sapiente della Chiesa, agente immobiliare ormai insediato al centro storico o in qualche via adiacente. C’era ancora silenzio nella via, nessuno avrebbe mai visto, né saputo niente di tutto quello che stava succedendo lì, se un fiore di plastica non fosse caduto dal balcone del primo piano, attirando l’attenzione sulla casa, nella finestra, nel riflesso dello specchio che gridava. Finiscono così i pudori, i segreti, le bugie storte dentro i muri, tra gli stipiti bianchi, sui cuscini. non congiungere le mani per pregare se non sai cosa sono se non hanno mai fatto l’amore se non le hai mai scese in terra sprofondate sepolte e aspettate con pazienza risorgere se non hanno mai coperto per vergogna la tua fronte Svuotare le parole, far tacere le voci. Arrivare al punto in cui si resta muti, nel mondo, e sperduti. Quando ci si scopre feroci con se stessi, e si tocca il fondo. In balìa di una grande occasione d’angoscia, stupida e falsa, irrilevante come ogni occasione d’angoscia, saper bene cosa dover fare, e farlo, è tutta un’altra cosa. Ma la peggiore delle cose è farne, per salvarsi, un argomento di scrittura come farebbe il più imbecille dei poeti. Non ci si muove d’un passo verso la salvezza, ci s’infogna, si gira attorno alla cosa da fare deliberatamente, con il diavolo in testa. Ci si affeziona al dolore e alla rabbia e si vorrebbe non sapere la via d’uscita, che è lì davanti bella spalancata ad aumentarci l’impotenza del non volerla prendere pur sapendo che è buona. Così, dicevo, sragiona l’imbecille, e meno uno lo è più si scava la fossa all’inferno. Poesia, schifosa scappatoia, sparisci, via, dalla mia vita. Perdona la mano insaponata che ti ha lasciato scivolare sul pavimento come gravità comanda a due minuti dalla mezzanotte tazza senza nome ad un passo dalla salvezza dello scolapiatti Chiedo perdono a tutti i tuoi pezzi Solo uno sguardo attonito ho saputo opporre al tuo volo così tipico di questa terra dove ogni cosa pare il simbolo di un’altra e di tutte le altre e pure è così difficile imparare a volte è un pomeriggio e non si odiano a vicenda frequentano piuttosto il disagio faccia a faccia si danno delle regole instaurando una distanza tra l’uno e l’altro e in mezzo il cellulare silenziato che vibra in superficie alla penisola ai lati della quale faccia a faccia non si odiano del tutto. non rispondono al telefono lo ignorano vibrare sulla patina di marmo non saprebbero reagire alle richieste di conferma di essere felici o sopraffatti dalla calma narrativa del momento che per caso non si odiano. e un graffio si produce sulla patina di marmo un buco una frattura che si vede il pianoterra: una camera da letto gli inquilini in prospettiva la domanda di un supporto cui almeno uno dei due preannuncia una catastrofe in forma di sospiro. perché si odiano diluiscono le colpe nel caffè miscelano antefatti girando il cucchiaino prima in senso orario a consistere decenni dopo li riavvolgono come se fosse spago incatenato alla scogliera e sembra riva. e prima in senso orario a sbattere sui lati della tazza e dopo alla rovescia a cancellarne i segni finché dal fondo affiora una scusa sulla schiuma o spesso una domanda che almeno uno dei due si pone a mente alzando lo sguardo all’orologio. sono istanti in cui ci ritiriamo dalla scena frazioni di secondo che infrangono paralisi quando l’edificio è sul punto di crollare se viene pronunciata la parola del mattino. Quanto a “alleati” e “alleate”, invece, è soprattutto con loro che, tutto può, d’un colpo, oltre modo complicarsi. Eppure, più che per ogni altra questione, e prima d’un qualsiasi abbozzo di risposta, o di decisione, non è con altri che dovrebbe imporsi, oltre ogni ragionevolezza, e “buon senso”, la “buona norma” del non affidarsi, come in cerca d’un soccorso, ad un qualche principio, prassi, o protocollo. Esce di casa per una ragione, la dimentica, sale su un autobus, incontra le persone, le scherma col linguaggio, dice “studente fuorisede”, “tatuata”, “filippino” per non vedere il fuorisede, la donna tatuata, il filippino, poi viene travolto dalle frasi assurde, le mani colorate come animali onirici, come uccelli tropicali, l’anarchia degli altri. Da qualche anno le cose mi vengono addosso senza protezioni. In sogno vedo denti rotti, punti di sutura, topi tagliati in due, fra l’orecchio e la mascella, che discutono fra loro. Spesso, quando parlate, io non vi ascolto, mi interessano di più le pause tra le parole, ci leggo un disagio che oltrepassa la psicologia, qualcosa di primario. La tatuata scende prima di diventare umana, il vetro moltiplica i dettagli, per un attimo il filippino significa qualcosa, poi prova le suonerie, il suo rumore mi ottunde internamente, vorrei colpirlo. Ero uscito per comprare una di quelle lampadine a led di nuova generazione, di quelle che non si bruciano, un paio di forbici, la frutta, un cocomero. Ho scritto un testo che non tende a nulla. Vuole solo esserci, come tutti. Ho scritto un testo che rimane in superficie. Si diceva che una festa era stare così, con le braccia vicine, tutto il mangiare nei piatti, il buio degli alberi, l’estate piena dei suoi rumori. “Possiamo farlo ogni volta…”: Dalle parole sapore e parole dai sapori. Le nuove serate insieme a tavola, i progetti, le date… ci apparivamo migliori, gli amici e noi, per prova nel ricordo del dopo…una prossima volta in questa prima accadeva, pensata, e pareva ripetersi come non sarebbe più stata. Si dava da fare in mezzo al campo lepre o uccello che fosse pedonando, una macchia che attraversava energico. Ma non andrebbe sempre così vita che non chiedi il permesso per vivere. Come punte di selce i frammenti della memoria e del sogno si posavano sul fondo del lago. Quello che sogniamo la notte l’acqua che filtra da sotto. Serve a poco quello che costruisci adesso, devi fare i conti col tuo primo giorno, col primo uomo, col primo cenno di universo. Quello che sognavo stanotte era una malattia, è come se le fondamenta fossero incurabili, ed eccomi qui senza piume nel groviglio dei rami che stavano per fiorire, traditi anche loro dalla neve. Era bella la campagna orizzontale calpestata dal sole sullo stradone che andava al mare Era bella la sua voce sopra le borse della spesa che prometteva se fate i bravi stasera faccio le patatine Era bello il sabato dopocena Era bello contare le auto dal balcone io le rosse io le bianche io le blu e alla fine la sua Era bella la stracciatella calda e l’erba cipollina i denti di leone raccolti a mazzi sul sentiero che scendeva al lago finché morivano in mano Era bello il Don Camillo della buonanotte E poi era bella la domenica che non pioveva mai e il giornalino comprato sulla porta della chiesa e andare in pace Questo è il bello che hanno messo non sapendolo come un grano sul mio palmo perché lo avessi tu Guido Cupani (Pordenone, 1981), da Meno Universo (Dot.com Press, 2018) Cosa devo guardare per sentire che non è così vero, e riuscire a spostarti nelle faccende di casa, a risospingerti lungo le strade. E tra le righe vicine dei capelli guardo i sentieri del sottobosco ingiallito. E riesco a vedere i vicoli di Napoli, gli anni Trenta, i gatti, le gonne lunghe di una ragazza. E tu mi dici: tu lo sai che è vero, tu resta forte e sereno, quanti giorni hai davanti! Io sono morta di lunedì, tu sei arrivato a guardarmi, ero una cosa vestita con l’abito blu che mi avevi regalato e tutto il ricamo del foulard. Così tanto elegante, così tanto bello. In che trofeo finisce tutta la forza spesa per contenersi, non deragliare soggetto normale. Poco prima del sonno se batto piano la cassa toracica comincia una musica preistorica di tamburi, ossa e polmoni e più, più in fondo anche se non siamo mai andati sospettiamo esserci ancora io. Dire: ho domato i suoi canini scintillanti nel buio e solo ora vivo come un premio la mia incessante compagnia. Così dormo. Non mi porta via più niente da qui, dal faro fermo della mente. All’alto profilo delle case non la vita ma una ripida sagoma di inchiodata lontananza… Un ossido galleggia nel respiro nelle vene la stessa ora illividita che ci scruta e scava – e noi non siamo questa stella non la luce non il raro bene che ignari ci donammo ma un comando oscuro il nome segreto dei nostri anni strappati la materia scabra che ne ha tremato Una sera, ero in ritardo, con un asciugamano, inavvertitamente, ho urtato una preziosa bottiglietta di profumo, che è caduta. I pezzi sono stati raccolti, quasi tutti in un primo momento, altri nel corso del tempo, a mano a mano diminuendo le proporzioni dei reperti. Dopo un mese in un anfratto del pavimento è comparso un vetrino trasparente, ma nessuno l’ha raccolto. È passato altro tempo, ogni volta che entravo nel bagno lo vedevo e mi ripromettevo: «Prima di uscire lo raccolgo e lo butto», e nelle mie faccende lo tenevo d’occhio perché non se ne andasse o scomparisse tra le frange del tappeto o altro. Ma il bagno libera i pensieri e al momento di uscire dalla stanza un’altra memoria ne prendeva il posto, e il vetrino è rimasto e negli ultimi giorni è diventato un’ossessione, un’ossessione all’ultimo secondo regolarmente rimossa. E oggi mi sono impuntato, mi sono concentrato più di ieri e più dell’altro ieri e ce l’ho fatta: è stata una vittoria graduale di una memoria su altre memorie. Ho allungato la mano e con sorpresa il vetro non ha opposto resistenza: è stato docile, si è fatto raccogliere come se per tutto questo tempo avesse atteso me, il mio intervento. Adesso non so se per pietà, per un senso del dovere per rispetto o per amore l’ho posato sul nero della scrivania, davanti a me, e scrivendo lo contemplo e raccolgo la sua storia di cosa legata alla mia, e uno stesso appartamento ci contiene. Sono orgoglioso di averlo salvato e lui risponde alla luce e manda timidi bagliori. Ma io ci vedo dentro il firmamento e questa notte lo metto all’aperto e me lo guardo perché c’è la luna, perché ritorni, nella chiara altezza di cobalto, il cielo. Così trasporti gli anni tra falsi amori perché nulla cambi, riducendo in pigrizia ogni terrore: nel punto fermo senza distorsioni, tra due inaccessibili passioni, che nulla si avvicini veramente, che nulla se ne vada. Voi, che in alto mare o a cento metri da riva gettate in acqua i profughi a affogare, voi che li rapinate del poco rimasto, lì, ancora a bordo, o con decreto di Stato (perché rimborsino così l’assistenza), voi che li chiudete sui treni, che al confine li bloccate per mesi, che innalzate muri e reticolati, e voi che ne acciuffate centomila, giunti – fra guerre, viaggi, fame e centomila pericoli – e li rimpatriate sui charter, voi, che vi fate esplodere nei mercati, o preferite invece imbottire di tritolo ragazzini innocenti, voi che bombardate a tappeto, (e qualche volta – ma chiediamo scusa – perfino, per errore, gli ospedali) voi che demolite le case dei vostri oppositori, voi che radete al suolo città vive e città monumento (impiccandone i custodi), o, perché no, la foresta amazzonica, voi che sparate nei locali sugli inermi, e voi inventori dei desaparecidos, dei voli della morte, voi che rapite, odiate, mozzate mani, piedi, nasi, orecchie, sessi, strappate occhi, unghie, lingue e denti, tagliate teste, filmate, proclamate, – meglio in nome di Dio, per dare un senso –, voi che, in nome della giustizia eseguite condanne a morte, che trucidate suore e missionari, cooperanti e volontari, voi che incendiate prigionieri in gabbia, che vi schiantate con gli aerei sui palazzi, che riducete in schiavitù i bambini, che ne abusate o ne vendete il corpo, o li gettate dall’ultimo piano, voi che sparate all’impazzata in una scuola o in un campus, che seppellite vivi, che profanate tombe, voi che create campi segreti di lavoro e sterminio, e date corso a aborti programmati, voi trafficanti di droga, di armi, di organi, di rifiuti tossici, di cibi avariati, voi che operate la tratta delle donne, voi che sfruttate, estorcete, raggirate, voi bulli, voi ricattatori, voi che strozzate popoli e nazioni col debito, voi che conculcate libertà e istruzione, e voi che sopra sfoggiate parate, e sottoterra testate l’atomica, vivisettori, e voi che costringete gli orsi sdraiati in gabbie su misura o che inchiodate i piedi delle oche per lucrarne fegati più grassi, che sterminate foche, balene, visoni, voi che inquinate, che date fuoco ai gatti, perché correndo impazziti appicchino ai boschi gli incendi dolosi, voi che date fuoco ai barboni, voi stalkers, baby-gangs, ultràs, e hooligans che circondate una mendicante a terra e le orinate addosso, voi satanisti, voi squadristi e neonazisti, voi revisionisti e negazionisti, voi che perseguitate razze e orientamenti diversi di pensiero o di sesso, voi che picchiate la moglie e i figli, che trucidate madre, padre, moglie, figli, chiunque, per gelosia, un insulto, quattro soldi, un sorpasso, un posteggio, una squadra di calcio, che maltrattate gli anziani e i disabili, percuotete i dementi, trascurate i malati, li sopprimete a tradimento in ospedale, o vi fate, a scherno, un selfie col cadavere. voi che per denaro operate chi è sano, voi che abbandonate bambini e animali, voi che torturate gli inermi, che rinchiudete nel buco di una cella ingiustamente (o giustamente, con giustizia dai modi ingiusti), voi ‘giusti’ che impunemente picchiate i prigionieri, che con viltà infierite su chi è debole o privo di risorse, e che ridete sulla sventura altrui e sul dolore, considerate la vostra semenza, considerate se questo è un uomo. Adesso vorrei che fosse tutto ricoperto come si seppellisce un morto, che della terra fosse portata, e ricoprisse la casa, le stanze piene di terra, che fosse ricoperto il canale, e solo scavando si riscoprirebbe un giorno la strada, si ritroverebbero i fili d’acciaio, arrugginiti, della luce, si capirebbe, forse, che quel villaggio era una miniera, scavando ancora si riscoprirebbero le gallerie scendendo sotto nella terra rossa, si riscoprirebbero cose che io non ho mai visto. Pure, ripete la voce: «Non arrendetevi, se avete conosciuto una forma della vita, restate fedeli alla vostra ferita, sappiate che testimoniare il vero è sempre scomodo nel mondo attuale, e voi che gridavate il vero, magari male, ricordate che lo gridavate soltanto per la verità, e non per il potere, che se ne servirà sempre, come sempre criminalmente il potere agisce e copre, devia e mente, mentre voi che cercavate la verità in mezzo alla strage della Città e alla cenere, eravate tra i cittadini migliori della Polis, e non i delinquenti che vogliono far credere… » I piloni altissimi, incombenti, strati di cemento e blocchi, uno sopra l’altro, a costruire strutture ruvide, inattaccabili e le faglie che si aprono sono memorie sono solchi nella pelle, quando non c’era più niente da fare e dall’alto li vedevi che precipitavano “Fermatevi un momento, aspettatemi, vi prego” e loro non aspettavano, non potevano. Eccoli per terra che ti guardano. Così gli anni passano lenti sono scorati come i volti, nodosi: la moglie che ti caccia di casa, esausta i vicini stizziti, l’arancio, l’arancio in ogni spostamento e la vertigine purissima. Sopra c’è tutta una velocità diversa, c’è un trangugiare i chilometri. Si sentono esplosioni, camion pesantissimi, e anche quando si capiscono i perché (eccola la ragione, eccolo il suo sgranocchiare) non per questo non c’è napalm e baratri profondi: c’è quiete, ma è indifferenza, e anche il fiume , l’oltrefiume, la Lora sono sommersi, si abbandonano al flusso. Guardaci qua sotto, guarda noi che non ti vediamo tanto sei alto, consegnaci qualche parola, abbi pietà se ridiamo; non vogliamo recarti dolore, un gesto, un segno, è abbastanza, poi ce ne andiamo, lo prometto, perdonaci. Bisogna prima attraversare il palcoscenico di un campiello polveroso messo sghembo con due case rosse a far da quinta e una curva per funamboli provetti un passaggio obbligato una dogana dove lasciare il pegno del tuo irrompere maldestro in quell’eden d’acqua luce riflessa e orizzonti sconfinati. ti spetta ora una strada stretta fra due rive che corre tutto intorno alle barene e anche oltre dove non credi sia più possibile arrivare una strada piana talvolta solo un sentierino che ti porta dove lei vuole e non c’è mai meta un luogo definitivo in cui sostare rallenti allora e guardi indietro -magari con un poco di apprensione- la strada fatta e la distanza da ciò che hai avuto cuore di lasciare solo due case laggiù due tetti grigi che appena si lasciano scoprire sopra il contorno di due aironi in volo il resto è tutta laguna e il suo cielo orizzontale e così sai che qui ogni cosa torna ed è forse il momento di rientrare. scenari di un’estate o pochi giorni: sguardi spenti che durano sottrazioni cancellature aneliti gli amici morti nei sogni insieme ad altre cose festose Somiglia a un pigiama e ha un odore di lama e ci sono altre cose: l’asciugamano che si può scambiare le poltrone vicine davanti al televisore l’insofferenza per le reciproche mancanze che però si svuota come si fa con le buste della spesa. Molte leggende, il sesso sopravvalutato ma non la solitudine che segue. Il resto è molto poco. Quando morì mia madre mio padre radunò i vestiti, se li mise sul petto, un cumulo di stoffa e restò a lungo così, sotto quel peso di calore, una notte e un giorno, per poi alzarsi e innaffiare le piante già secche sul balcone Giocarsi con qualcun altro la partita della fedeltà, sapendo a memoria tutte le mosse: poi stupirsi della loro perdita di significato, direttamente proporzionale alla leggerezza che hanno assunto e alla calma che danno. Lo pagheremo il disinteresse, la non-voglia di farsi la guerra. Questa maturità così simile all’insufficienza. L’auto-convinzione, la bottiglia d’acqua vicino al letto: tutto concorre alla ricerca di un sonno tranquillo e senza colpe. Tu resti indietro, fingo di non guardarti, mi addormento, mi sposto. In sogno ogni tanto mi raggiungi, mi prendi per la manica, mi chiedi se è vero che non parliamo più. Vorrei chiederti scusa, ma ho giurato di stare zitta e di non voltarmi. Restiamo così, come si fosse già morti e narrati: preservo dal rischio di dispersione rovinosa un vecchio mito, osservo il meno possibile. Immagino guarigioni miracolose, una salute impeccabile – poi mi sveglio, scrivo un sms, ricevo la consolazione del display luminoso, mi addormento ancora, precipito nel vuoto, mi sveglio. Mentre chiudo gli occhi penso che ho avuto fortuna. Noi diamo sulla voce a chicchessia. Diciamo perché sì così è si deve bisogna. Non parlano, tu dici, gli animali. Una lingua e non il cibo indicibilmente ci divide: noi e loro. Parlano invece: silente si avvicina e mi tenta con il muso dov’è più molle, dietro le ginocchia. Ma poi, la dignità non gli concedo di essere ascoltato. Sono sceso nella luce arancione, nell’asfalto Buio – Notte che sporca i pìe ad arrotolare le Strisce Pedonali. Le meto a sugar con cura, di traverso alla vita prima di attraversarla. Ho fari abbaglianti abbastanza per strade scure senza sfalto da salvare la vita dei ricci con fegato. Io l’ho visto l’Uomo Nero spuar calìgo tirando sassi ai soli artificiali per veder le stelle sonnifero del buio. Serviva il Black – Out per capire che il buio non si era sbiadito mentre il treno indormensà delle 6 e 20 pol anche fermarse, proprio adesso, nella stazione in mezzo al mare. progettava così la sua vita. Dalla finestra misurava il tempo delle cadute: degli stracci, delle pattine appena lavate, delle bottiglie di plastica schiacciate. Prendeva appunti: vento, attrito, condizioni variabili della temperatura, l’impatto delle cose sul terreno, lo scomponimento dell’oggetto, le fratture irreparabili. Aveva trent’anni, era lì da poco. Abitava al quarto piano della casa nuova: quella che non c’era quando ero piccolo, quella fatta sul posto della fabbrica di gomma e cerchietti, vicina al rottamaio che stortava tutto. Distruggeva. Cambio le belle lenzuola di bianco tiro per bene, nessun increspo né piega nessun millimetro pendente fuori dalla armonica stesura del bene. Qui dorme lei, qui lui. Si vede non so da cosa. Qui lei e lui si scambiano segni evoluti della specie, accostano forma a forma mettono tutti i respiri in un posto, insieme, setacciano il mondo nella camera buia e l’ultimo che s’addormenta sente l’altro andare lontano, nel suo respiro di lottatore che ha mollato la presa. Dentro il carrello del supermercato ci sono due biglietti scritti a mano: è sporco quel carrello, dice una vecchia ammodo e non lo vuole. Uno è verde, da un blocchetto autoadesivo, a stampatello – i giovani che non sanno più usare la scrittura: SACCHETTI PATTUMIERA – RISO PADANO – PIZZA – BOOK IN BUSTA – SALVASLIP ROSA – 1 VINO. L’altro, a righe, strappato a un quadernino a spirale, è a metà in corsivo: 3 seppioline 1 latte cipolle Kinder cereal 1 cece 1 abrasivo. Mi sembra di vedere una cucina, in una via adiacente, in un interno, la luce dal cortile, poi la sera, tutta una vita altrui, e mi sgomento. Amo il cartone bianco che tiene in piega le camicie nuove dentro le loro confezioni in plastica. Dopo una notte persa nell’insonnia dei giusti, sui desolati altopiani della cronaca, fra immagini di stupri, sciagure, fame, questo cartone bianco ritrovato in cucina mentre albeggia mi appare come la colomba biblica che salutò la fine del diluvio. Perciò ci scrivo su queste parole come ringraziamento, anche se nulla è finito e nulla finirà. Ma mi accontento anche di una schiarita sulla pagina prima che ricominci a diluviare. Tardano ad arrivare le cose immobili Tardano ad arrivare le cose immobili, gli alberi, gli argini e pure le cose costruite come immobili tardano ad arrivare. Nascono sentimenti nell’attesa. se mento su quello che faccio, credi ancora nella verità dell’enunciato? Non ti offendere se ti sono vicino e non ti amo quando mai l’intenzione porta ai fatti? Viviamo a fatica mentendo, chissà che aggravio sarebbe essere sinceri. Piumone, 4:00 di primavera. Mi considero un uomo intelligente, ma ci sono molte cose basilari che non capisco. Per esempio il lavoro, gli effetti a lungo termine dell’alcol, che cosa sono gli asparagi. Gli asparagi sono i germogli della pianta omonima, si usano per fare la frittata con gli asparagi e il risotto con gli asparagi. Si mangiano anche crudi, prendendoli in mano e strappandoli coi denti. L’ho scoperto su Wikipedia, mentre mi rifiutavo di capire altre cose più importanti. Per esempio che la mia relazione è ormai un contratto a tempo determinato. Questo mi tranquillizza, però non sono sicuro. Mi sento triste in un modo che fa chiudere le finestre. La lampada illumina l’epoca in cui sono rimasto per l’ennesima volta. Se la spengo, sogno due colonne con una faccia umana scolpita sulla cima. Arriva un nano, prova a buttarle giù, la colonna con la faccia di Grisù si inclina e va a baciare sulle labbra la faccia dell’altra. Il sogno significa che la mia relazione è finita, che ho fatto in modo che finisse; significa anche che Grisù ne ha cominciata un’altra tutta sua. Ho sempre voluto essere l’artefice degli avvenimenti, ma senza alcun interesse per gli avvenimenti in sé. Un deus ex-machina, un giudizio, un astrologo della domenica. Adesso, invece, vorrei soltanto dormire la vita, stare a guardare gli altri mentre la realizzano. Le persone migliori sono quelle che spariscono. Sotto il piumone, alle 5:00 di primavera, respirando l’odore dei calzini. Mi piacciono gli odori che tengo solo per me. Il nano sbuca fuori dal letto all’improvviso, scintilla i denti gialli masticando gli asparagi. Ride, sputa, dice te l’avevo detto. Quando mi giro sul fianco mi abbraccia, mi lascia dormire. Mi sono udito pulsare. Un orecchio involontario annegato nel cuscino. E ho pensato: -Sono vivo come altalene e pendoli. -Il futuro sgocciola nel passato. -Così pure anche balene e colibrì. -La mia poesia è in balia delle molecole. -Un io a ciascuno, non di più. -Anche questo rintocco ha un numero. – Mancano tot battiti alla fine. Tutti essendo fanciulli, abbiamo potuto tener dietro coll’allevare rane allo sviluppo delle membra a spese della coda. Quante volte abbiamo osservato i girini mutarsi in rane e abbiamo visto la coda ridursi in misura che le zampe s’allungavano? E noi Monetina restando sull’orlo della stessa campagna di allora perderemo con discrezione la coda o il senso della coda restando ancora cosa? Mandami le ossa, mandami il cranio senza gli occhi, la mascella aperta, spalancata, fissa nei denti, e i calzini sotto la tuta, eri rigido, eri rigido, eri una cosa come un’altra, senza la forma che hanno i tavoli, morso dallo stento del vivere, una cosa inservibile, indecisa, un terriccio che non si nota, un pezzo di asfalto di una strada anonima, eri tu, quella cosa, eri tu, quella cosa, eri uno che è morto. Così fragile il tuo sorriso, lo sguardo blu e gli zigomi, il metro e settantacinque portato come un uomo che piace, che vive per sempre, per sempre dentro una vita che per poter essere vissuta deve sembrare una vita per sempre, mentre eri della carne, quello che io sono uno per sempre ancora. è settembre, la scuola elementare ha le porte spalancate nella luce le fiumane delle anatre le gonne lunghe la maestra è un enorme merluzzo con i capelli corti i bidelli dicono che è nata vecchia, che nessuno sa quando la finestra trabocca di gerani come sangue rosa le bambine, quelle più belle mi fanno sentire un idiota Il professor Terribile fruga dentro la bara di Petrarca. Terribile è quest’opera di necrologia, recensione di polvere, critica del sudario. Ma il professor Terribile fruga anche dentro il cranio di Petrarca, casomai vi restasse una quartina avanzata, una quartina di tenebra. Terribile è l’amore di chi legge e non vorrebbe smettere di leggere nemmeno fra le ossa di chi scrisse. Sempre bianca rimane questa riva, immacolata l’acqua, benedetta l’impossibilità della distanza: e noi poveri, pochi nell’ascolto che si nega e dilaga nell’udito. Si resta ad aspettare la parola. Imparare lo strascico delle onde, limitarsi a raccogliere sul lido gli avanzi di quel mare che straborda. E al fondo scomparire, ritornare a casa, le mani ancora insabbiate. Ma forse questo chiediamo sull’orlo alla spuma, di trovarla in un difetto di pronuncia, sepolta troppo dentro la quotidianità. Di parlare quasi a doverla masticare a vita, dimenticando di doverla dire. Non si può far finta di niente, riprendere la macchina per le gite in provincia e le chiese decrepite (ma anche degli strani passi, vicino ai burroni) «Perdonami questo amore che è già un’azione» Così la vittoria è di chi dedica e dimentica. E cade l’idea di qualcun altro, la follia di essere al banchetto insieme. «C’è un confine impercettibile tra il suo lamento e il suo crimine» il pomeriggio di domenica alcuni nell’agonia si sporcano non è facile distruggersi, nel buio di una camera, e conta solo chi esce per primo Cercavo di essere difficile. Descrivevo il rosso dei gerani solo se era sbiadito. Tutto così: erano queste le decisioni. Angelo, dimmi se è partita davvero, se non mi avevi raccontato una balla per sorridere «Tanto non sarà mai con intenzione che vi farete del bene» «Ma cosa ne sai di noi, della nostra parte segreta?» «Non fare della musica. Tutto è definibile o non c’è» I larici e io solo. Le formiche hanno un altro passo. Come le erbe il fiato che manca. Se tenessi questi campi dopo la pioggia in un lento rotolare, un cadere nei campi come i morti della guerra, vederli, risalire con loro. Anche per me la stessa cosa, la stessa cosa vostra, un dolore violento, cosa succede? cosa mi sta succedendo? La casa nella sua fatica e gli occhi in un globo di panche, di sogni: i poveri hanno visto le cose, le fiabe, i miracoli, come un paradiso che non c’è più. Recuperiamo l’estate. Queste lunghe giornate di vuoti e doveri. Dai balconi piove l’acqua dei fiori che si prendono il meglio di noi. I gerani sono fiori per vecchi ma vederli seccare nei vasi significa assenza più grave di una lunga vacanza. uno stuolo di rondini traversa il cielo di giugno. niente è povero, niente ha più mancanza. il cielo nuovo assomiglia alla mano di un bambino che, passando, accarezza le spighe Questo giorno io lo butto via sparpaglio le sue ore ciondolando guardo la pioggia fine solo stando ferma, seduta qui al tavolino. Lo butto come giorno che non conta una cartaccia sporca, una buccia niente di niente che si getta via. Si chiama lunedì, si chiama aprile numero ventinove, e piove piove e sarei piena di cose da fare per farne un giorno col suo risultato. Ma l’ho detto. Sarà buttato, sperso consegnato ad un ozio che non vale se non come preghiera. Allora dire ecco, io offro questo ciondolare sull’altare del mondo affaccendato. Faccio io il perno che non muove. Il punto che sta fermo. Lo bado io quell’immobile stato delle cose. Sì, li ho tagliati i capelli, colpa del caldo, sorpresi? domani nevica, mi sa! e mi sarei guardato le scarpe, davanti agli amici, no, meglio un punto tra i cespugli a cui non appartengo. Nevica infatti. La neve, i familiari in visita mi hanno informato, tu l’hai messa in una domanda, senza tenerla sulla voce la neve hai chiesto se c’era, lasciando sgomenti loro e l’afa alle finestre, l’urgenza il policlinico, giugno. Non vengono meno i giochi all’ingiù, il mio stare occhi all’ingiù come una conta a nascondino con la colpa di una frase che quando è fatta è fatta, il tuo scompenso da non dire da dirne male da uscirne pronunciati male, l’andirivieni, i fiocchi indaffarati sì ma solo lievemente contro le gravità, a carezzarle. Come suoni nelle pietre le parole nascondono luoghi e cellule, respiri e ore contate che dicono chi siamo, mentre tutto scorre attraversando il groviglio. Pixel di voci affiorano sulla pagina, disegnano volti tra le lettere di un alfabeto perduto: i bambini che sulle rive del Nilo vendono fossili, Dike sul banco degli imputati, mio padre, Ulisse senza Itaca in un’era glaciale. Domani tutto sarà cancellato. Ma la strada è una lingua che ci vede e sotto la terra un bosco – immobile – aspetta di nascere. Mia nonna mi chiamava tesoro, lipscén diceva e mi appoggiava una mano sulla testa e mi diceva che era stanca. Vedi lipscén le stelle che sono sopra di noi, il cielo – l’universo che non ha confini pensa – a tutte le cose che ci sono dentro pensa agli anni che ci separano e pensa a quante persone, in questo preciso momento, ed è possibile che sia così – tesoro, lipscén – si staranno parlando delle stesse cose, e ci sarà una brutta donna come me che piange dicendo al nipote cose come queste. Lassù vorticando su delle pietre azzurre come la terra – che è una pietra azzurra anche se il suolo è velenoso e non devi mettertelo in bocca quando fai i tuoi giochi, mi raccomando lipscén, tesoro, e pensa che siamo degli atomi tenuti assieme senza un apparente motivo, perché siamo fatti così? Fatto sta che lo siamo. E che questi atomi ci saranno sempre, – questi atomi ci saranno, anche quando io non ci sarò più, – in questo modo – e non mi potrai parlare né ascoltare. E non ricorderai più il timbro della mia voce che ora ti è così familiare, – né questo volto rugoso con cui ti addormenti. Perché mi sarò fatta cremare. E mi si potrà tenere in una scatola per le scarpe se lo vorrai. Ma quegli atomi lipscén, tesoro, chissà che il tempo non passi per essi a una velocità differente, che per loro il tempo sia ben poca cosa, almeno a confronto del nostro. E io, credo, ti aspetterò in una sala come questa o migliore. E ci sarà un momento in cui questi atomi si riuniranno e io sarò di nuovo qui e anche tu lo sarai, che nel frattempo avrai fatto la tua vita, anche tu morto, passato per la vecchiaia –. E sarai di nuovo. E ci troveremo assieme da qualche parte, appunto. Tu, io, tua mamma, tutti quelli che vorranno. Tutti assieme. E capendo la cosa incredibile che ci è successa potremo stare assieme e non incontrare più la tristezza di questa vita o il disfacimento. Sono molto stanca lipscén, tesoro. È tardi, sono molto stanca. O forse saremo gli stessi. Un’altra volta come questa, ma non ci ricorderemo nulla di quello che siamo adesso. E non avremo da passare assieme che il tempo che già abbiamo avuto, e faremo gli stessi discorsi rammaricandoci di avere poco tempo, io ti parlerò per l’ennesima volta di queste cose, e questo inverno passerà ancora. E qualcuno ti chiamerà un giorno che sarai lontano. Ti chiamerà per dirti che sono morta. Ma sarai abbastanza cresciuto per affrontarlo, quella voce ti dirà che ho deciso di farmi cremare. Prenderai questa notizia come tutte le cose inaspettate e, arrivato a casa, ti siederai da qualche parte pensando a queste parole che ora ti sto dicendo. Ho tanto sonno, mio tesoro. Vegliare vigilare sorvegliarsi e giù fino a squadrarsi sospettarsi. Alla vigilia del nostro stanco ammanco di cassa, ancora ti manco? Sono già in treno di dimenticarti. Tu mi chiedi cose strane, figlio. Cose difficili da spiegare: come fece il primo uomo a sapere che aveva fame, e sete? E chiedi se sia lecito pensare che aver quella contezza sia costato vittime innocenti. E chiedi quale adulto avesse capito per poter insegnare, e, se solo, a chi insegnasse? Tu chiedi chi fu il primo dei primi. E io non so rispondere. Posso solo tentare di raccontarti che i millenni e i millenni di millenni son stati attimi. E crescerai senza percepire la brevità della tua permanenza. Per questo fai queste domande, immaginando che all’uomo bastasse guardarsi intorno vedere le bestie che spalancavano le fauci e ingoiavano quanto con i denti, con le zanne, depezzavano. Pensi che per questo capí come cibarsi. Dici che capí la morte e la vita insieme. Parti da te figlio, da quello che sei… alter è il mio nome, non progettano più automazioni macchine del più che volevano il cielo, macchine del più, voluminose e volanti io posso camminare e ho visto una fragola: nei campi della produzione ha i segni di una ferita, sarebbe un alfabeto fuori di sé fino a toccare le sue prime parole, ha il sapore della bocca mentre è contro di me, tocchiamo il suo viola noi sbocciati sopra gli occhi piove così forte, tu sosta in uno splendido rosa e matura l’idea fino a toccare la magnolia che non sa perché l’ondaluce se ne va Nel tuo petto c’è una piccola faglia. Quando lo stringo o vi poso la testa c’è questo soffio d’aria. Ha l’umidità dei boschi e l’odore della terra. Le montagne vicine con i loro torrenti gelati. Da quando l’ho sentito non posso fare a meno di riconoscerlo. Anche quando, uno dopo l’altro, nella tua voce passano uccelli d’alta quota, segnando una rotta nel cielo limpido. La faglia è in te, si allarga. Un soffio di freddo ti attraversa le costole e ti sta scomponendo. Non hai più un orecchio. Il tuo collo è svanito. Tra una spalla e l’altra si apre un buio popolato di fremiti, di richiami da ramo a ramo, su un pendio scosceso a dirotto, non attraversato da passi umani. Eravamo pronti? Ve lo chiedo ora che mi assalite urlanti: davvero pronti? Amici, io non lo so. Quel tradimento larghissimo lucente, ghiotta spora di un virus sopraffino nella bora dei nostri sogni, fu un divertimento infantile, un festino di tormento, oppure aveva un senso e ce l’ha ancora? Ho smesso di saperlo. Mi affratella a voi ben altro, oggi: non la prontezza delle nostre azioni, o la spietatezza nei nostri cuori, ma la vostra morte, vostra e non mia nello sconquasso di vento forte che non soffia ma soffia in questa cella. Il 30 agosto del 2013, mentre i chirurghi fermano il mio cuore e deviano il mio sangue in una macchina, in un altro ospedale, oltre duemila chilometri distante, in questo giorno, come saprò più tardi dai giornali, si è fermato anche il cuore del poeta Seamus Heaney. Attraversando il limbo, durante l’ora e mezza di non vita, magari l’avrò visto, con il volto da contadino e la camicia a quadri, scendere alla stazione sotterranea tra il viavai silenzioso delle ombre, là, dove da due mesi è già arrivato mio padre, nella casa della morte. Ci teniamo vicini all’urlo, mentre passa il dodici e l’attimo separato dal suo vortice resta qui, nel cuore buio dell’estate, nell’annuncio di una volta sola. Tu non ci sei. Resta la tua assoluta voce nella segreteria, questa morte che non ha luogo. Come se ci fosse altro tempo, oltre a questo, altri giorni per sentire questo freddo salutare, imparare un’altra lingua, bussare a una porta socchiusa, entrare – le processioni sulle auto sul corso, l’intuizione di un bene nascosto al di là di tutti i muri e che solo rinunciando a tutti i muri brillerà (come la tavola del mare corrugata dalla brezza scintillava di origine ai prime raggi dell’alba). Allora il nostro dovere di uomini liberi è di contare le finestre illuminate nel buio. Perché sul confine tra il paese e la campagna una donna si è svegliata a ruminare la sua angoscia (disoccupazione, amore inconfessabile che svelle la serratura della porta, malattia). Perché un uomo abbandona la sua casa una notte e tutti pensano che è vita, in fondo, quella, è bellezza. Nei mobili ereditati dai nonni i nipoti leggono il passato come gli anni nel legno, accarezzano le assi e risvegliano il timbro della voce degli assenti, li invitano nella casa pitturata di fresco, li sistemano negli angoli, acquattati con il viso schiacciato sulle ginocchia a mormorare la preghiera che il vento ogni sera chiede al mandorlo, la perfetta consistenza del tuo sangue che attraversa ogni singolo millimetro di te, senza svegliarti. Domando da dove viene il male e con le dita aperte indica l’osso occipitale. La testa dice mi si sta aprendo di dietro, la lava inonderà il cuscino poi cade la parola nel fondo scuro dei suoi occhi di china quando la cara morfina passa dalla mia mano al suo corpo. Benedetto il riposo che lo stende supino, e ad occhi aperti dorme e i sogni li vede vicino. Il documento viene salvato, lo schermo torna grigio, lo stesso grigio topo del cielo. Adesso mi alzerò per sparecchiare. Vorrei disfarmi dell’io è la moda che prescrive la critica ma la povertà è tale che possiedo solo un pronome. Al massimo lo declino al plurale. Dico noi e mi sento falsamente magnanima. Dire voi o tu mi dà disagio come accusare. La terza persona mi confonde ogni volta con il sesso. Alla fine torno all’io che finge di esistere, ma è una busta come quelle usate per la spesa piena di verdura o pesce surgelato. Io con l’io mi nascondo chiamando a raccolta quello che sappiamo: abbiamo paura, ancora non è chiaro come finirà la storia. Dunque riapro la finestra dello schermo, ritrovo il documento, esito davanti alla tastiera. Salvo in una nube l’insalvabile. Caro Enrico, spero tu stia bene. Qua le cose vanno fino a un certo punto e poi si fermano. Tu non crederesti a quello che è accaduto in questi giorni e non ti parlo solo del partito, le cose non si sono ricucite ovunque, qua si cambia per non cambiare niente e nelle stanze buie se ne stanno ancora tutti quanti. Io non so che dirti Enrico non sappiamo nulla delle stragi dopo così tanti anni che si perdono nella memoria luoghi, eventi, fatti: e tutto vale quanto il suo contrario ci accontentiamo di mangiare giorno dopo giorno le bucce che ci scendono dal tavolo per terra e che si sporcano di polvere. Enrico adesso non si crede e basta, si pensa solo a respirare a pelo d’acqua salendo sopra gli altri morti, s’infierisce sopra i corpi senza compassione, senza pianto. Enrico spero che a te almeno tutto vada meglio, spero tu non soffra, spero tu non sappia perché credo non vivresti come non facciamo noi nel quotidiano. Ti saluto come con un padre e un fratello assieme, con l’affetto di chi non si conosce eppure ti cammina accanto. Salutami Pier Paolo. Sarebbe come capire quest’acqua di laguna che ora corre rapida al maestrale ora lenta scivola nell’afa, acqua che sa di fiume e di sale, risale le barene, il suo mistero di riflussi, la sua quiete apparente. Stare così, alla riva, ad osservare il moto dell’onda che si allarga a tondo nell’aria sospesa squarciata da grida di gabbiani. Quest’acqua che ti porti nel cuore e nelle vene, acqua che non sai e conosci bene, tu ne ignori i vortici che alzano la melma dei fondali, polvere grigia viene a galla poi scompare in un fremito di scaglie di sole. È in questo balenare il suo grande amore, il tuo amore di pescatore immobile a contemplare la voce di questo mare senza sosta, quest’acqua senza risposta. È nei tuoi occhi inquieti il senso del tuo indagare perché l’amore vive nella tua sete di conoscenza nella tua ignoranza nel divenire che non sai e non puoi capire. Nella notte il vetro dei grattacieli di Isola sembra una faglia sull’orizzonte, il semicerchio della struttura che dice il potere di rendere solida l’acqua e liquefarsi al momento che hai finito di circoscrivere. Qui le ore per buio distinguono il silenzio netto, il rullio dei treni, le gocce nell’aria, le fibre – ma l’alba ci ha fermato in un suono contorto: le curve del tempo vuoto la fuga nel sottopassaggio l’elettricità aperta tra gli ascensori e il cibo decongelato gli artefici di questa pulizia di vetro o una prova molto umana per fermare un azzurro fragilissimo. Seduti al limite della fontana ecco il sorpasso: il freddo incorruttibile del buio si restringe e una folla normale scala i tratti del volto. Al bar mi dici che è metafora del mondo oggi trattenendo il cibo nella bocca il grande vetro di questi edifici e il cibo profondo negli organi: meccanica e carne invisibili e la loro imperfezione avvolge al puro e all’impuro entrando uscendo dal grande vetro come l’arte afona e oscura di Duchamp taglia a sezioni. Nel caso premi la mano, può frangersi o resistere come l’etere resiste, e lì coscienti o da noi separati puro e impuro, il grande schermo di Isola o un continente. La palma alla fine della mente, oltre un ultimo pensiero, in un décor di bronzo. Un uccello dalle piume d’oro canta nella palma, senza senso o sentimento umano, un canto alieno. Allora lo sai che non è la ragione a farci felici o infelici. L’uccello canta, le piume splendono, la palma svetta al bordo dello spazio, lentamente il vento si muove tra i rami. Piene di fuoco pendono le piume. Invece che lasciare a altri – invidiosi o stregati – il compito di scrivere una motivazione preferisco dirvi io stesso perché prendere in considerazione il mio lavoro. Non solo questo travestimento finale. Magari gialla, come un fiume interrato, ma potabile. O invece erano in gabbia gli uccelli? Considerati i tuoi precedenti, anche il cibo ti mangerà le frasi. Mediante ebollizione le gocce più intelligenti dell’acqua confermano: per vivere serve qualcosa di più, Un padre pieno di elio che mi sfuggiva dalla mano e il braccio che restava ampio guardandolo diventare minuscolo. Solo gli alberi e i bambini sanno morire spalancati. La mia posizione nella vita non un’idea che s’alzi – io seduta sbieca davanti alla visione la viola finestra d’aria quattro angoli retti affacciati sull’ovale che guarda (questo dove si vedono passare milioni di punti di riferimento buoni solo per poco è l’assoluto nostro vago cielo in cui si resta fin quando il fare diventa solo essere e basta). Palazzo Spinola, casa del Seicento. Una guida gratuita ci introduce. La ascoltiamo nelle prime sale. Racconta di una tela a forma di elle. L’avevano tagliata, maldestramente. La osserviamo a lungo. Immaginiamo la parte mancante. Ci lasciamo incantare dal sorriso infantile. Chi aveva accanto? Si moltiplicano le congetture. Lasciamo in sospeso. Proseguiamo nelle altre stanze. Infine un’esposizione di quadri fiorentini. Dipinti luccicanti, carnosi, interi. Il terrazzo per finire. Ma si ripensa al sorriso infantile. Alla parte tagliata. I vasi intorno portano delle etichette. Qualcuno ci ritrae in una foto. noi bambine antiche figlie adulte convinte che un tale amore sia incorrispondibile così denso da coagularsi in non-amore né solo vicine o solo lontane né solo fuori o solo dentro sostanza consistente in ciò che non si slega e non si compie noi abbiamo il tocco contiguità contagio di spargere fecondità sul mondo mute solenni operose e poi declinati quei molteplici modi tutti quei modi che sappiamo bene di conservare la ferita lasciando il campo immarcito per troppa irrigazione tra noi si irradia una concentrazione che esclude la parola più che altro carne soffio materia banca amorosa informe alla quale non possiamo tornare e ripagarci il debito per quante volte ci moltiplichiamo nella stanza buia il moto a ritroso si inceppa in avanti: lo specchio è vuoto e forse anche irridente oppure è l’occhio incapace a vedersi fino alla fine Erano le notti che si automobilava senza (naturalmente!) meta, parlando di Artaud, di Stanislawskij, di Jerzy Grotowski, della Comuna Baires, poi miseramente finita in delirante nulla; di sesso e psicanalisi, certo, di politica. Si pensava a uno spettacolo sul terrorismo tedesco, sull’alienazione svizzera; si girava in macchina di notte. Io imparavo a guidare. Sia chiaro subito a tutti: quei sogni rimasti lì (la sala buia, i ritagli di tendoni alle pareti, per l’atmosfera, la balaustra cadente, i tavolini del vecchio sanatorio, il fallimento totale), inespressi, pure larve, i monologhi, la girandola di attori pezzenti e tutto ciò che è sepolto (a meno che anche tu, gettato in avanti, in fuori, teso in movimenti, a brandelli, in goffe danze), e i volti eccetera, quei sogni lì dico o si hanno oppure no. E questa, vedi, è la scrittura della rabbia inespressa, covata in sentina. La scolpirei su pietre dure, irosamente Appare una perfetta ricompensa il lavoro speso assieme: un intero pomeriggio con mio padre a montare l’armadio grande, quello della stanza del sonno. Appare una perfetta ricompensa la gioia di puntellare assieme i chiodi come idee, di martellare forte a fissare i concetti; dentro l’armadio ci appenderemo i ricordi, vestiremo a festa durante le lunghissime memorie familiari. Intanto appare una perfetta ricompensa aver imparato come far scorrere le ante: vanno fissate salde come l’amore, larghe abbastanza per respirare, ma prima a cercare le viti perché si avvita – a vita come a cercare ognuno il proprio corridoio penetrando i trucioli del tempo. L’armadio è pronto, va sollevato, messo in piedi: ci vuole forza, non basta un padre né un figlio, va alzato insieme quasi accarezzandolo. Tutta la strada per arrivare a questa finestra qui, di sera, quando è già buio per vedere: quelle notti insonni, le decisioni, solo per scendere tra mezz’ora, stare seduti e sorridere ai commensali, ognuno che racconta l’alba o il pomeriggio o la notte quando è partito, troppo presto, troppo tardi, come tutti. Lo sfondo è un cortile, un edificio chiaro, platani, altre sagome soffici come è del resto poco nitido tutto. A chi assomiglia? Al padre, alla figlia nata quarant’anni dopo, a un trisavolo mai conosciuto, come dicono? Chi è questo bambino, quando ci siamo persi, io e lui? Non lo conosco. So che è me perché è nella foto vista più volte , ripassando il passato, soprattutto nei giorni subito dopo qualcuno che è morto. Si perde, l’origine. E condividere la perdita, farne memoria famigliare, passato per ogni uno suddiviso e frainteso negli altri, è un dovere e una necessità. Ma chi sono diventati, i dispersi, o quando ci aspettano avanti, tutti i noi stessi che ci hanno persi? È il taglio degli occhi di mio padre non il suo colore l’attaccatura bassa dei capelli quasi piatti i piedi e lo stesso stampo delle mani o forse è lo stare scorretto della schiena ma più che altro è la stessa la mandibola che balla quando la cena sa di poco e la camicia non stirata l’apprensione dei giorni che fa lo stomaco compresso con la tensione continua dei nervi raccolta nelle giunture è la sua sintassi quando dico le frasi che non vengono preciso il lampo nello sguardo che ricuce le cose rifà buono il tempo la solitudine lui dei boschi io delle parole. Sarà poi un giorno mio figlio e il figlio di mio figlio sarà l’aggirarsi nell’identico buio delle strade ad aspettare che venga il vento giusto e il chiaro dentro gli occhi chi entra nella stanza sa che il piede non è mai fermo, e i compagni si dileguano a ogni svolta del giorno: apre le mani al mondo, oscilla dietro la porta siede, si scosta, si piega, insegue un’ombra sul fondo; chi si affaccia sulla stanza vede gli altri aggirarsi, se batte il capo sull’uscio, sente il rumore degli arti: come vuole toccarli per sapere cosa è vero fende il vuoto con la mano, la ritrae, misura il foro; chi esce dalla stanza sa che ogni volta è per sempre, qualunque passo intrapreso a liberarsi dal peso, slacciare il corpo gravato dalla presa del suolo, è come aprire sul retro una finestra nel buio. Io credo che infine tornerà ai piedi il luogo di tutti gli amori, perché non possiamo tornare alla natura, al linoleum scollato, con bolle d’aria al magazzino diminuito. Ero lì, qui il tempo che peggiorava i passi. Ora intuisco il rivestimento di tutto a tutto, il seno sfigurato dall’ideale pentimento. E l’oggi fatto con la cera che macchia le morti. Se vado all’indietro non vedo più né il diploma né il suo voto avvizzito. Passo da un’anima (l’anima?) a un’altra, sempre mia, ma che spiega di volere l’allungo. Succede. L’entusiasmo e i suoi spiccioli mi tradiscono sul punto più labile del trionfo. Sono a un passo dal traguardo. La porta mi aspettava. E quello che ride e prova la chiave altri non è che l’immenso assassino seduto sul confine. Se ci pensi è un film visto da dietro il telone con gli spettatori dentro le cose che guardano mentre accadono – a loro: sono anche gli attori – e fino alla fine nessuno muore in nessun tempo che non sia vero e di tutti. Perché fa male come una colpa non odiare nessuno quando pensi a chi ha macchiato di sangue l’erba, il cielo, le pagine – quel segno nero che c’è in ogni immagine? il libro attende che le parole si facciano fuori polpi dentro gli scogli allungano molli rami se ti allontani: prenderle vive Le bambine dagli occhi fermi avanzano fra i giocattoli col passo delle prede cacciatrici si innamorano lentamente delle cicatrici, vedono maniglie d’oro dove un tempo non c’erano neppure serrature. Si prendono cura del proprio corpo come ci si prende cura di un neonato: lo allattano lo puliscono lo vestono lo fanno sentire voluto. Le bambine dagli occhi fermi si lavano i denti con tanta foga poi corrono sul letto a fare capriole per rompere la maledizione e quando ritornano a dormire mettono la testa sotto il cuscino per non sentire che è possibile anche l’amore. voglio rose, rose da far fiorire, tempeste di rose, rose fruscianti frustanti rose lamine rose spioventi rose che spieghino tutto che mi raccolgano tutta in un mazzo e mi portino come omaggio alla giusta porta, e senza biglietto che m’accompagni. Non si può essere figli, lo si deve. Brera era qualcosa a cui appartenere meno, ma meglio. Vivere con questo, farsi come porte aperte, come isole discretamente naufragare dentro l’iride. Con il corpo chiuso di una copia il magma sogna ancora il sogno di una forma, seguita nel chiarore ellenico di un fauno; altri torneranno, per partire in uno scatto d’elitre. C’è chi ha detto io stringendo tra le mani cupole di erba raggelata, cadendo dietro i tetti la sera chiude gli occhi di Prussia. C’è chi ha detto di si a tutto questo, e chi dice di noi, tacendo. E ancora io non so di cosa andare fiero se mi applaude dal cortile il volo di un piccione. Come in un volo la corriera mi ha dato lo spiazzo con la facciata. Era bello, i calzoni che cadevano larghi sulle scarpe grosse, stare in mezzo alle foglie qua e là. Mattine senza sapere di essere in un posto, dentro una vita che sta sempre lì, e ha la fabbrica di alluminio, i campi. Si muove il bancone quando si parla, le finestre con i vasi, le tende minutamente ricamate. Fuori i cortili corrono piano, le foglie vanno piano sotto le mucche. Il cielo gira verso Cividale, gira la bella luce sulle manine che avevamo, che è stata la vita essere vivi così. 4 aprile del ’24. Nevica su Recanti. Domenica di Passione, avverte una chiosa – ma è l’altra della neve ad aggiungervi di suo una passione in più, e più certa. L’anno delle Operette. Ma qui, sulla carta 4057, il nome di Newton ha appena portato un brillìo e uno spegnersi come d’astri. Nevica. Penso si possa immaginare l’ora di questa nota, e vedere la mano dell’annotante. È il primo pomeriggio: frugalmente sfamato e dissetato, torna di sopra, s’incanta alla finestra consueta, esulta ride tra sé bambino per quel che fiocca sul gialliccio, toppe alternatisi al bruno, di colline da sempre fra le più tristi del mondo Tutto è bello, mi dici entrando al parchetto dell’autostazione, mio dolce uccelletto, anche se il dromedario di legno è scassato, lo scivolo è arrugginito, il percorso ondulato d’assito in più punti è sdentato, l’intero settore che doveva essere musicale con l’altalena sonora, il simil-pianoforte d’acciaio a pedale, è guasto, non funziona più niente, i vandali si sono portati via le manovelle che azionavano l’organo pneumatico al centro del piazzale, qualcuno ha otturato col chewing-gum la trombetta sospesa, a soffiarci ora emette uno strido lamentoso, nasale – ci veniamo al mattino, anche se non c’è mai nessuno, in altre ore pare sia meglio stare alla larga: zona di spaccio, si dice e si vede a un tratto da certi movimenti loschi, bruschi assembramenti e scatti, scambi, sotterfugi dalla parte delle altalene: del resto anche di buonora all’incrocio vicino, stretta in tubino, s’è vista sostare in assetto professionale più di una “signorina” – ma ci veniamo volentieri, anche solo per una mezzoretta – ogni strumento benché rovinato, ogni gioco benché rotto o proprio perché rovinato, perché rotto, ogni panchina imbrattata apre ad usi impensati, scaturigini ignorate del senso – e ti basta per centuplicare palmo a palmo la negletta porzione che il mondo, la città dichiara di serbare ai suoi cuccioli, ai suoi puri futuri: che si arrangino – completo in silenzio Io non riesco a ricordare il canto; e questa terra senza di me, prima di me. Le luci la voce la strada. Il bacio l’abbraccio la penetrazione mani urlo questa festa che comincia e non è data mai terra senza di me, dopo di me. Ci sono state grotte, torri, civiltà. Ma bisogna arretrare ancora; bisogna cercare. Stare nei muscoli addome contratto a spinta il passo prima. Nascere non è generare; oggi bisogna dare vita alla vita. a poco a poco si scioglie il corpo nell’estate indomesticata, il chiarirsi, schiarire, le nuove ombre nella lontananza che anche tu tieni, per te, come ultimo scudo eppure siamo e sempre saremo nel muoverci – Dell’immenso, o misero che sia umano sapere, non so quasi niente e allora mi accingo a esplorare le diverse, estese regioni della mia fulgida ignoranza mentre tutto entro il confine è compresente e insieme, dunque, compresenti sono anche tutti i personaggi, tutti, protagonisti, comparse, comprimari e figuranti per cui quello che è stato, i tuoi tradimenti rimbalzano nell’etere e ti accusano. Si arriva sempre nella vita di qualcuno: in un punto a corto di saliva e ci si resta per sentire le crepe scendere, spaccarsi come una carezza furibonda, da gridare. I bambini trovano sempre una testa mozzata in mezzo ai giochi e il sangue lo inventano. Iniziano così gli spaventi per caso, dentro le carezze. E che si sappia quale buio resta nelle ceste. Incerto che cosa s’inquadri nel cogliere foglie che cadono se colore o caduta Artigli pettinando il pomeriggio arano legno vivo come condanne da un anello d’aria Condanne a vita nuova, allo strapparsi da ciò che è stato, a qualsiasi costo È così che si sconta la rinascita non solo tra le foglie e non sempre colori ci accompagnano. Solo tu mi consoli, fingi che tutto sia intero – l’amore ha tanta pietà così tanta è così buono con me – che morbidezza – con le dita mi ridisegni il corpo, mio amore, anche il mio corpo all’improvviso mi sembra di nuovo intero. Il morso e il bacio sono movimenti circolari. Il seno lo tocchi come se l’avessi sempre fatto. Le rondini che ti volano in testa passano dal fluido degli occhi e arrivano alla mia. Rami spessi le gambe che stringono in nodi le foglie e mi apro tutta unicamente nella solitudine di essere due soli nella stanza. La datità, l’essenza delle cose, il sorso bevuto all’orlo della sepoltura, l’impostura generale del mondo essendo dal tempo roso, le siepi che attorno s’accavallano, il cadere nullo (il non cadere) nel vallo, l’io in infinito sublime innalzamento al cielo: sento in questo carico grondante il vedere chiaro, chiaramente il pensiero. È vero: ci sono giorni che le vostre parole più care e buone mi suonano come insulti, giorni che dal mattino alla sera il sole splende contro di me come contro un ritaglio di lamiera: non mi si parla senza avere diritto in faccia il suo abbaglio tremendo. Ci sono volte che mi trovate là, fermo, freddo come l’avanzo nel piatto. Non vi ascolto, non alzo nemmeno gli occhi. È che ho la testa piena di una scena che ho visto tanti anni fa. Umberto Fiori (Sarzana, 1949), da Il conoscente (Marcos y Marcos, 2019) “L’impoetico: raccontalo a lampi. Nomina le nuove impercepite cose del mondo in cui ora siamo immersi. E siano i versi attenti al comune, alla prosa, che servi. E all’arso cicalio delle stampanti, poi che canto è forza di memoria e sentimento e oggi nient’altro che il frammento sembra ci sia dato per istanti, tu pure tentalo, se puoi, come tanti durando un poco oltre quel vento… Non si finiscono mai i sogni non si finiscono le fiabe. I bambini girano la faccia un attimo prima della paura respirano forte fin dentro la notte fanno buia la stanza: la guardano da un’altra parte la luce. Chi ha mai scritto con febbrile incanto della troposfera di Saturno, dei bianchi anelli di ghiaccio su cristalli di ammoniaca bellezza, che ha mai cantato l’immensa tempesta di Giove, la fulgida macchia rossa che ingigantisce e travolge la distanza, o chi ha mai detto dei picchi di luce eterna sopra i respiri chiari del polo lunare, là dove è davvero per sempre, amore o niente che sia, il sempre per noi, uomini o passaggi di un cosmico avvenire? Tutto è compiuto ancor prima che accada. Cos’è accadere se non l’orma che precede il passo che affonda? Combacia sempre la forma col peso di un’ombra. Il pesco che vedo fiorito tra i cumuli della città di Milano non è l’idea della vita che vince il cemento ma solo un’aria di cemento, una vita di cemento nel pesco, la mia vita. La nostra vita elusa sopra i tetti. Allora guardo la forma del pesco, scavo nella sua chioma piccola di ladro la parola pianta, la parola parola che lo possa salvare che mi possa salvare e provo a dire: sì, per la forza di una parete, sì, perché il tempo ripeta tante volte la stessa stagione e mai nella mia casa. Sono sul muro sette sensi legati l’uno all’altro a due a due, consolidandosi l’uno, l’altro sparendo senza paura di sognare… Sono disposti in forma di poesia, che dice: «Il primo senso è il senso della gioia, senza scopo, come quando si rivela una cosa. Il secondo è quella cosa, resa vicina, di cui non devi mai parlare. Il terzo senso è notturno, dove nessuno vede niente dove la mente resta uguale. Il quarto senso è con l’amico fiore, e tu e lui siete una cosa abbandonata sotto un cielo chiaro. Il quinto senso è lontano dall’amore. Il sesto senso è non di te. L’ultimo senso è tutti quanti, settimo senso inespiabile, indurisce la parola in parola, il muro in muro». Umanità minuta, della stessa sostanza del mio cuore, fammi dei morti e io sarò salvato. adombra ma è la soglia derubante insieme al movimento, disunita suprema, che non saluta lascia trasparire il mai pronto, più volte grandissimo; oggetto imitabile, distanza. Mi chiamo Andrea, e potrei approfittare dell’occasione per vendicarmi di te. Te lo meriteresti, ma preferisco rinunciare. Questa mia scelta non ha nulla a che spartire con l’amore o con l’indulgenza. Semplicemente preferisco mantenere la mia posizione di vantaggio nei tuoi confronti, restando dalla parte della ragione, anziché finire poi per cedere ai prevedibili rimorsi che, in un’improvvisa inversione di ruoli, mi spingerebbero a cercare di guadagnarmi il tuo perdono. La poesia ha parole pesanti che in queste strane pagine sembrano mobili e leggere. Viaggiano quasi imprendibili, cangianti, e disorientano la nostra vecchia mente di carta. Chissà se in questa luccicante casa in affitto troveranno dimora stabile, amica, e dunque vita che si rinnova autentica. Credo di sì, perché la poesia chiede di spargersi e andare lieve e piana nel mondo, che forse non lo sa però la sta aspettando. Osservate, chiedete non alla forma ma fuori a tutto il resto cosa sia, questa scrittura o le unghie esili, le biografie anonime o le parole anonime. Mi dicono che può essere forma questo libro a schermo dove vedi vite in frammento o luce stupita. La forma è lo schermo come una casa azzurra, statistica e figure, un ritmo che lega gli uomini nella mia mente. La forma è, non è ciò che volete io dia. È, non è il divenire. È disfarsi, a volte. L’altro limite, solo l’immagine, mi hai detto, ma lo cancello e lo riscrivo: lettere, vi dico, pensatele, in ogni lettera guardate una parola come un piede di bambino appoggiato alla mano della madre, quella mano alla pancia e la pancia a un pensiero. A volte seguo questo percorso perché una scena accada e non sia forma sola, ma pancia, mano, piede che non vedete, anche nelle immagini disordinate nell’etere sempre vi seguo, un aereo silenzioso che rientra nell’hangar o il cieco che arriva all’ultimo segno del braille. Mi hanno detto di nuovo di fermarmi sulla forma, la forma che se scrivi o vivi non è mai lo stesso. Con i pensieri come unghie lego vite disunite a schermo. L’universo non ha un centro, ma per abbracciarsi si fa così: ci si avvicina lentamente eppure senza motivo apparente, poi allargando le braccia, si mostra il disarmo delle ali, e infine si svanisce, insieme. Arrivano a piedi come gli dèi, stanno lì. L’essere di qualcuno tra le case e io con la mano cancello davanti un ragnetto sul foglio, niente non vuole dire se piango. Luna, corridoio bianco, come ho corso! e nel vento sono ancora che mi porti, braccio, ramo nel buio che si muove. Come corro, come ride l’acqua e tu mi guardi come qualcuno, perché sono qualcuno? Corro nell’acqua increspata, cosa c’è in questa musica visi, fisarmoniche e il volere andare, e dopo il pianto grande la voce così bella sai, dice, vieni, sono tutta nel sogno e tu? Io, le mie scarpe le risa le travi dove? sono qui i morti? sono qui? È duro il cammino verso ciò che è chiaro, l’ho capito col tempo, forse soltanto questo è il dono di invecchiare. Lo penso mentre smacchio un lenzuolo con la candeggina, che stinga soprattutto le iniziali, rigide di fili, di nodi, di punti croce sul nome infittito di vocali. Chiazze di luce sbalzano su lame d’acqua tra sghembi di fabbriche e branchi di case in fuga nel bianco e rosa degli alberi da frutto: lasciamo il Piemonte a 286 chilometri all’ora – ostenta il display del vagone – in un’allegria grigia che sfuma: “A questa velocità è sopportabile”, dico al signore vestito di scuro che non ho visto salire, silenzioso sul treno unico viaggiatore nella postalba domenicale. Il mio sguardo insiste sul suo tacere, finché lo riconosco, quando, quasi distratto: “A questa velocità, sarebbe forse stata sopportabile anche per me”, risponde, dopo molti minuti, Cesare Pavese, e non intende, come io, la vista sulla campagna informe, ma – a questa velocità! – la vita. Porta qui a Genova il mio risveglio direzioni interrotte, impossibile entrare ma non vuole dire per sempre – ovunque io vada è solo a passo d’uomo l’andatura. Con bocca piena d’aria e distruzioni, riconosco il giorno tra i passanti. Penso all’improvviso alla sua gola di notte e alle mie mani, agli occhi e a quella calma – la trasparenza che imprigiona quelli miei il veleno che ci confonde la memoria tra il male fatto e il male inascoltato. Adesso non c’è più il mio nome sulla porta di nessuna casa; il piede che affonda nella sabbia è solo quello di un corpo immobile. Il delitto che ho commesso è cancellato sono diventato come tutti, vita che non finisce perso di fronte a muri senza targa, le vie di notte dove Genova scompare: città come parete senza appigli bianca di pace e di sgomento. Sono io, mi cerco per trovare un punto di riposo, qualcosa di invisibile un muro cieco, nuovamente. Che sperpero questa quotidianità svuotata di tenerezze, nudo sasso che ci rimbalza contro, sguardo d’orizzonte addomesticato asciutto (e io che costruivo geometrie golose di parole per rendere meno scialbo il battito meccanico della lingua contro i denti, al modo dei bambini provavo il gioco ripetuto - serio - di stringersi ancora e sempre come se non ci fosse un seguito) che sperpero la morte bianca muta da un giorno all’altro identico di piccole lucciole di felicità intermittenti, schiacciate al buio di un tempo così distratto che persino la banalità del niente avrebbe forse un sapore meno gretto. Ho questa sensazione insostenibile di non fare niente. Solo starmene seduto. Provare a uscirne. Mangiare esageratamente. Masturbarmi esageratamente. Troppo impegnato con me stesso per uscire di casa, o leggere un libro, o guardare un film. Ho bisogno di sesso violento o di una rissa. Ma nessuna delle due cose è attuabile, visti il mio isolamento e la mia natura. È come la sindrome delle gambe senza riposo, semplicemente la mia intera vita. Voglio fare qualcosa di folle ma voglio che la cosa folle mi si presenti davanti mentre vago per il salotto. Non ho combinato niente e capito che il vero motivo per cui vado a scrivere in un bar è perché in un bar non posso masturbarmi. Fare la spesa a notte fonda, ed essere consapevole che non vi è denotazione di questo dolore, di questo gesto, di questa caduta di luce fluorescente sul vetro della biografia. Ai margini della storia, un bicchiere rotto, una crepa nello specchio, un fiume che scorre al rovescio, un rifiuto nel dire, un contagio. Ai margini della storia, la non trasparente acqua, i fiori marci, i pensieri che si intorbidiscono. Certo delle asimmetrie della memoria, della sua implacabile illogica parola, quella che si china su di noi e ci invita all’abbandono e all’orgoglio, raccolgo la busta di carta e temo l’immoderata denotazione. Gli alberi sono verdi, se c’è vento le foglie tremano, quelle sono rondini, questo posso dirti: nei millenni attendiamo la sillaba, la clausola assolta sul labbro, non arriva, basta a distrarre una caramella nella vertigine, una mentina è stata promessa all’abisso, non altro: ti porterò a scuola. Ti porterò a casa da scuola. Ti riporterò a casa ogni giorno dalla scuola della luce, dai licei del tremore, quando andrai a giocare fino ai margini, ti prenderò in tempo prima di quel vuoto. Non altro, ti porterò a giocare sui confini. Gli alberi sono gialli, quando piove vuole dire che è autunno, quelli sono passeri, questo posso dirti, quando vengono nella mano a beccare è perché hanno fame, è perché lo so, dà loro le briciole che abbiamo tenuto da parte, anche tu avrai fame, ti cercherò il cibo, non altro, posso darti questo: il cibo, il luogo sul tuo sonno, quando piangerai, ti abbraccerò. Ti laverò. Nessuno potrà toccarti finché sarò con te, ti sosterrò quando ti alzerai e ti terrò nei passi, ti lascerò andare fino all’aria, all’erba, sul confine. Cadrai, ti alzerò. Ti lascerò andare. Non altro, ti insegneranno a scuola. Ti porterò a casa, ogni giorno ti riporterò a casa dalle scuole, da tutte le scuole ti porterò a casa, ti darò il cibo, il caldo, il sonno, staremo insieme, ti farò e mi farai ridere, ti comprerò il quaderno, altri ti insegneranno, io ti porterò a casa, ti farò e mi farai ridere, staremo insieme, ti lascerò andare, niente fin che sarò con te potrà toccarmi. La mia vita assomiglia un poco all’eterno corridoio di questa casa di riposo. Luci al neon infermiere premurose o sbrigative con cuffietta, medicinali, dolcetti, aria di chiuso. E qui in fondo la mamma che sorride. Costruire la fonte per disperazione e dal disastro dell’arnia oro e miele. Questo marmo freddo della cucina, le carni crude ancora accartocciate. Ci muoviamo tra le sedie, il tavolo, con la precisione di angeli muti che per la prima volta abbiamo visto il proprio viso e il proprio corpo vivo. Seduti, pensiamo alla fame sorda degli animali in fuga, impauriti dal fuoco spento di qualche dolcezza. Quello che vedi scava negli occhi doveri di fondamenta e cantieri. Pianta chiodi fissi sull’asse, legno Cavo di tarli, passi consumati… La posizione è questa mentre i cancelli si aprono lenti sull’erba lenta dei campi a maggese. Scritture fredde dell’inquisitore: cespi d’erba strappati alle porte, intonaci caduti come braci. Pulisce dalla cenere gli occhiali, le lenti spesse crepate su un lato. Una genia di topi scivola dall’avena al grano, dorme tra muri incarboniti. Sogna il sereno. Sale fredda dai polsi, come scheggia d’ossa dissepolte dall’erba fresca. Dove dormono dalie e lavanda il libro mostra corsie, padiglioni d’ospedale, acido fenico. Dice l’incurabile, a mezzo sonno, muto: calcinate queste tracce, accerchiatele di laterizi, ferri di sostegno, stagno – e muratene la luce fioca: rinverranno l’umido di una porta cancellata dalle planimetrie… Mi vedi vivo così, come il cane con in bocca la fine, senza rimorsi; e dietro alle siepi le labbra schiuse dei morti: cocci sparsi sotto la crosta dei campi. Lo sporco degli smarriti, il fieno pestato e ammorbidito dai corpi. Essere fieri del cibo, del pane. Le novene in una lingua di rovi con i merli a beccare la polvere. Dietro la rimessa, dove mio padre riparava i travi, tra l’erba alta, la precisione fredda dei chiodi. Torneremo sui cumuli muti a farci calce. Qui, sotto all’edera, ci sono le pietre bianche prelevate dal muro per aprire una porta alla casa nuova dove sei morto: c’è tanta luce, e un’aria fresca, immobile. Ho preso sulle spalle le incombenze, i silenzi, la voglia di dormire, il mutuo. Ora lavoro ogni giorno, vengo da solo a mettere una mano sopra i sassi mentre mancano le parole giuste. Sento i nervi e i denti tirarsi piano nella loro posizione, rientrare negli alvei come un ordine, una correzione. Più dura è stata la spontaneità degli altri, e che io avevo una musica anche senza saperlo! Pistoni che battono in testa, sosta su campo lungo: vedere il genere, il numero. Oppure insieme, ma sempre come in un secondo tempo che non viene mai. Ora che sono un altro e sono io a volere stare così, lontano dall’estate, è notte perfetta e tu m’insegni gradi di libertà. A volte ci si protegge dall’amore con un altro amore, dalle onde stando con la testa sotto l’acqua. Dal dolore si passa facendosi sottili come una luce d’alba che subito finisce. amico mio osserva questo ridere. Sono i colli dentro una luce di luglio; oppure sono i denti che di scatto scivolano in immagine e restano vicino alla corteccia come aggrappato muschio e coagulo sangue di un’ombra. È una materia chiara liquida; come vista da una vitrea superficie e attraversata da una nuvola priva d’affanno e di dolore. Ritrovalo. Perso, sperduto dove sia maledetto e ansante. Ama questo ridere amico mio. Se dormo solo scorrono le moltitudini, e io vorrei essere il bordo bianco dei ritratti che dentro gli album vivono assopiti nell’illusione della propria forma. I duelli della vita mi consigliava ultimamente lui con il fervore di un maestro Tao. – Lì dovrai leggervi il cuore: se sprezzante e arido o smarrito nell’insorgenza della sfida. Ma dovrai farlo subito prima dell’affondo. Quando i ferri sono ancora in linea. Il buio dietro hai costruito accumulo di cristalli inutili: vasi e bicchieri per mancati pranzi. Su quei vetri una polvere tornia disegni pesanti. Agli estranei hai dato il quotidiano di figli in parole giuste, forze misurate, felice racconto del fare bene… Hai fermato amici, risparmiato musiche, parole della sera, negato viaggi e sogni: tolto libertà… Perché la coperta non allargava la funzione unica dell’amore. Quand’è fuori dal nido cosa fa? Mi chiese dopo che con precisione di panico e di agorafobia le avevo riferito. Domanda errata – le direi oggi – non è andar fuori, è rincasare che mi fa male. Come un cane legato alla catena, più corta più lasca dipende, abito insieme alle mie ossessioni. Potrei vivere a New York o a Nuova Delhi, da questa casa da questa città non uscirò più. Teneva in mano la foto di lei, sussurrava: <<Benché la strada sia impercorribile, ti strapperò di dove sei>>. E le labbra mute di lei mormoravano: <<È tua la notte invincibile, è morte sposata. I tuoi sogni si disfano come la carne>>. <<Arcuerò una musica stregata venendo a te, la parola che ti ricondurrà alla nostra casa. >> Ma lei disse, allo scoccare del sole: <<Ormai io sono dove non guardi. E poi, verresti a me con legacci e fardelli, con la tua gabbia indosso?>> Manca poco, per l’attimo preciso: ancora qualche altro grado di sole, di modo che si accorci l’ombra sul prato e si arrotondino il naso e le labbra, poi spalancherò la mia bocca invisibile, ingoierò lo spazio e urlerò con il fiato del vento quanto sto per dirvi e che da secoli tenevo dentro. Dunque eccolo, il minuto: fate che le parole vi risuonino nitide nella mente. (Adesso che l’ho detto lo sapete. Adesso che l’ho detto non potete più fingere: addio, torno nel niente). Si può scavare nella scena del giorno come l’occhio nel verde basta un maestro piccolo, una guida alla volta, uno che è linea di montagna ramo di salice, lavanda, fatti così perché lo spazio insegna a conquistare il cielo dietro e più lontano è libera pazzia che cerca ancora e scava in fondo a sé, finché mi avvista. Accade come in volo l’età più sanguinaria, colorata per una prima volta: chi si fa lieve togliendosi il peso, chi si perde nel denso labirinto per non fare, per non essere. La costruzione di una vita ha base su quella sabbia spruzzata di lacrime senza scienza, innocenti davanti a tutto ciò che non ha nome ancora che per gioco, poi per sempre la spina di una vita via da quegli anni brevi, di stupore. Il fermaglio è ancora qui, vicino alle tempie. Tutto è stato quello che è stato, il silenzio sul cuscino è un’eco di questo. Domandiamo un anno di luce completa, un volo che ripete in alto la stessa scena terrestre. Ma il niente è niente e le spine si conficcano sempre più dentro di noi. Rileggendo Tacito durante questa estate di massacri il conforto veniva dal latino, la nudità dei fatti, l’assenza o quasi di aggettivi, il gerundio che evita inutili giri di parole. Confrontando la traduzione con l’originale, il testo italiano colava più lentamente sulla pagina. In giorni pieni d’insegne levate in diversi schieramenti la sintassi agiva come un laccio emostatico, frenava enfasi e lacrime. Sestilia, la madre dei Vitelli, non esultò ci dice Tacito, mai per la fortuna, sentí soltanto le sventure familiari. Il grigio libro di Tacito scritto quando il su autore aveva sessant’anni dice soltanto ciò che deve. Sul grigio orizzonte degli Annales non c’è posto per i paesaggi o per l’amore: Ci cura questa forma lapidaria: <<La radicata cupidigia dei mortali, i premi ai delatori non meno abominevoli dei crimini, il metallo che decreta l’oro>>. Tutto ciò che poteva essere E non è stato, Dimenticalo. Tutto quello che hai posseduto E non ti appartiene più, Tutto quello che avresti amato Ma non si è lasciato amare, Tutto quello che si dice ieri E che è stato infranto, Tutto quello che era bello Ed è diventato scialbo, Tutto ciò che era giovane Ed è diventato vecchio, Tutta la purezza che avresti voluto E non hai raggiunto, Tutto il dolore che hai scolpito E non puoi più riparare, Tutto il dolore che ti ha scolpito E non riesci a perdonare, Tutto ciò che hai odiato Per il tempo di un attimo, Tutto l’amore del mondo Che hai soffocato, Ricordati Era vita. Guarda come tutto diventa qualcosa per cui dispiacersi. Odorare di pulito come una doccia. Scusarmi con mia madre. Oggi è un nuovo giorno, come tutti gli altri. Ho l’impulso di spendere 250 dollari per mettere in commercio un nuovo libro. Tutti ricevono la stessa busta vuota. Spedire libri mi ha insegnato che alcuni indirizzi sono corti e belli e altri lunghi e umilianti. Il segreto per non essere uno stronzo è capire quando l’altro è vulnerabile. Se mai dovessi avere un’interazione spiacevole con qualcuno voglio dirgli “Guarda, ci assomigliamo un sacco. Abbiamo un sacco in comune. Entrambi moriremo”. Poi dargli un colpetto sullo stomaco per farlo ridacchiare. Anche se di sabbia, questo cielo è un addendo, e attecchisce. Troppo cielo. Diventa orribile soltanto a guardarlo, a finirci dentro. Si potrebbe toglierlo, azzerarlo, abortirlo nel colore. ritroverai la tua casa sparsa tra gli alberi il letto nel legno di ulivo, il resto così profondamente nel bosco stracci di abiti bianchi tra i rami improvvisamente, germogli di verde, verdeazzurro come acqua sopra quanto è distrutto sopra quanto è distrutto lo splendore – ho lasciato la mia vecchia pelle sul binario morto di un vecchio salotto con carta da parati rosso damascato e un seggiolino per pianoforte. Le pareti sdentate tre quadri sì e uno no, cornici vuote segni di orologi a muro. Il telefax sulla sedia la spia lampeggia danno la fibra al ribasso. La morte, seduta su un gradino, si lima le unghie pensando a come fosse bello lavorare qui. I rami del parco sono eserciti di legno. Il sole è scalzo e non arriva a metà del cielo. Il cielo non può piegarsi al dolore. Un’ombra di ragazza sul mesto umidore del vetro è una scarpata madida che aggetta sul vuoto e sotto c’è un paese minuscolo una chiesa arroccata un cimitero secolare conca tra muri di pietra acque scroscianti brividi di valanghe sedimenti franosi una valle di vento che fugge senza prospettive un destino di fatica oggi vorrei non parlare non posso parlare per favore non fatemi domande sono solo un’inutile cosa; se ogni mattina è soltanto tristezza grande tristezza che a volte mi schiaccia nel letto come montagna nera sopra succisa rosa ma oggi sono qui e altrove sono qui e non so dove quasi in piedi senza parola per favore lasciatemi in silenzio non interrogatemi Seconda apparizione: lontanissimo nastro grigio che fugge verso un vago lucore di rame un improbabile pertugio nelle strettoie automobili in corsa irraggiungibili di là non potremo passare non noi forse altri non noi massi inerti millenni nell’angusto rovescio dei prati ho amici distanti mai visti amici che non conosco nicknames con loro sto bene con loro posso isolarmi, è un’amicizia profonda che non scuote, non esco molto è vero, quasi mai, e quando esco scivolo tra le persone i corpi non guardo non guardatemi sono il colore di una galleria lo spazio vuoto circolare nelle viscere di qualcosa certe volte sorrido Più in basso la terza: fanghiglia, pietrame. Le case ci sovrastano, e sopra le case i costoni in picchiata sospesi alle nubi, ostili strapiombano e un’acqua violenta, verdognola ruggisce sul fianco erode distrugge le cose abbarbicate corpi radici argini la chiesa sembra salire fremendo il cielo non è più visibile la corsa del treno svanisce in un buio tutto si smangia no, mai. Mai stata ricoverata, sto attenta non mi lascio distrarre. Sto vigile, presente, a un chilo dal ricovero. Intelligente, lo so; e severa con me stessa. Ma forse ho imparato a non pretendere la perfezione assoluta: in questo va meglio. La pressione degli altri si è allentata i lupi non bussano alla porta quasi più benché li senta respirare là fuori bianche penne neri veltri maschere. Ma sto meglio nel segreto di me, un po’ meglio, forse. A me piacciono le cose lontane Quel che rimane Di qualche tempo antico Quel che non dico Le cose che non cerco di cercare Le cose molto scure o molto chiare La gelata la nuvola la pelle Quel che ricopre tutto Il buio con le stelle Quel che si mostra appena L’adesso nato butto Sul verde della frasca La blu nascosta vena E il pesce contro il fango della vasca Che poco si distingue Oh mai distrarlo E il suono delle lingue Sconosciute o soltanto scritte Mi piace il tarlo Che parla e parla e non si sa di cosa E le soffitte E il centro della rosa Mi piacciono gli uccelli Perché li tocchi Solo con gli occhi E di notte neppure più con quelli La sveglia è sopra tic la scrivania tac e scuote assai tic riverberucci tac come una luce tic illumina al volo tac polveri viola tic ricordi andati tac malanni e dati tic fino a che scorre tac l’ultimo segno tic nero che copre tac Alcuni poeti tic detti barocchi tac o suppergiù tic l’hanno in battiti tac immaginata tic come immagine tac di morte Drin!… Adesso dimmi cosa spendere per raccogliere bugie tagli che ci permettano ancora di volerci bene? Si fanno provviste inutili dentro queste mura, qualunque sia stato il nostro nome visto per davvero. Riprendersi il fiato e tutti i passi il dovuto e il mancato arrampicarsi in alto e mandare lettere al confine esterno attendere he nuove cose trovino da sole la strada l’asfalto che non porta a casa riconoscersi di spalle schiena contro schiena misurare la distanza a braccia spalancate aprendo una finestra dopo l’altra stringendo gli occhi uno alla volta e poi sentire una voce chiamare dalla soglia di camere vuote e ancora trovare le mani ferite in teche di vetro. È tutto così semplice, sì, era così semplice, è tale l’evidenza che quasi non ci credo. A questo serve il corpo: mi tocchi o non mi tocchi, mi abbracci o mi allontani. Il resto è per i pazzi. Non basta mai il buio quando la diga del giorno tracima oltre l’unica mezzanotte quando i minuti collassano e nessuno diventa pensieri nelle immagini dove non puoi scomparire allo sguardo che ti stana nel cieco del sangue nei millenni delle stagioni. Sembra inutile cercare, negli archivi non risulta una primavera che abbia lasciato una traccia. Soltanto qualche rude inverno, qualche estate. Qualche autunno recente forse, sempre struggente quel finto oro. Ma le rinascite sono state cancellate in profondità. Scucite dall’abito adulto. Un amaro e sorridente esempio di sobrietà. Evaporate come piccole pozze di tempo. La stessa fine delle illusioni e delle spinte convulse per cambiare le forme della vita, orme cancellate. Ogni prima verità richiama l’ultima, ma l’ultima dimentica. A un tiro di schioppo dal firmamento delle possibilità la diaspora dei neuroni inaudita antifona intona i buzzichii d’un salmo raduna prati verdeggianti acque quiete l’anima mia il calice ricolmo morto io morto il mondo e nulla più che vastità impassibile al rastrello della storia. Ma l’insulina precipita s’ingorgano gli attimi, gli occhi come buchi nell’acqua s’increspano al cipiglio e mi vedo al tuo cospetto come allo specchio ricurvo. La coperta, la sua forza, mentre crescevamo. O gli occhi che ieri furono ciechi, oggi tuoi, ieri l’inseparabile. Le fiale, il riso in bianco diventano l’unico mondo senza simbolo. Materia che fu soltanto materia, nulla che fu soltanto materia. Vegliare, non vegliare, poesia, cobalto, padre, nulla, pioppi. Non sono più le cascate e le cacce e il libro da scrivere adesso è cominciare. Esse disegnano dentro e la grande ombra veglia alle colture. Anche il vecchio nemico prova la resa e prova a dedicarsi con parole brevi al susino che muta i mattini di settembre. E veglia un amore incruento che non so dire ancora sotto le nubi incessanti, ma appena un poco di pioggia scopre chi era e il viso era così da tanto. Il preside ha indetto una riunione; ci parla dei programmi, da svecchiare: basta con Manzoni, una ciofèca! propone Boris Vian o Dylan Thomas. Passiamo poi in rassegna i nostri alunni, sia nel profitto che nella condotta. «Questa qui finirà male – dice – sappiamo come vanno queste cose: alcol o droga, una disadattata». Strano destino, quello dei poeti: leggetene le opere, ragazzi, non la vita. È tanto facile disfare eppure questa specie si conserva e avanza crollando lungo i secoli. Come un tempo distruggono gli archivi, tutto si perde e torna in altre forme. Dalla scogliera sale un accenno di torre medievale, ma per il resto l’acqua ruota in su senza memoria, solo lapilli di schiuma e legni morti. Una notte abbiamo fatto un fuoco là nelle rovine soffiando sui picchi delle braci credendoci a un passo dalla luce oltre quel minimo sostare uno nell’altra, provando inutilmente a scostare la legge dell’essere vicini e poi perduti. Questa bici era in svendita nel centro commerciale sulla Zagrebacka. Seicento kune. Ottanta euro. Niente male, no? Ha i copertoni grossi, da sterrato, le marce fanno comodo sulle rampe del parco dedicato alla regina Jelene Madijelevke, e per scendere in spiaggia ad Arbanasi. Le manca il campanello e al posto del fanale c’è un catarifrangente. Vabbè, giro di giorno. Era la prima volta che ne compravo una in un supermercato. Mi ha fatto strano passare alla cassa con la bici al mio fianco, farla scorrere in piedi sulle ruote. Ho guardato la cassiera interdetto, come per dire: posso? Quella mi ha fatto un cenno come per dire: certo! Sopra il codice a barre incollato al manubrio la cassiera ha passato il laser rosso. Con la sua lucente bacchetta magica ha trasformato questa bicicletta in una cosa mia, una parte di me. Ridacchiate pure. Ma sulle bici non si scherza. In sella a loro ho imparato la cosa più importante. Noi siamo il nostro carico ma anche il nostro motore. Salutate l’ardore il braccio che vola, il vento, la passione. Disobbedite alla vita e alla morte, a voi stessi e agli altri, Sia febbrile la vostra giornata, non sia mai opportunista, sia chiara nell’impeto, bella e nervosa come una mattina d’aprile. Io aspetto il vostro aprile, siate pieni di ebbrezza e di furore, date gloria al mondo che c’è fuori. Non vi servono nascondigli ma comunità dove trovarvi. Portate il mondo sul palmo della mano, andate sull’orlo, dietro le montagne, su una spiaggia rovinata, Nessuno può fermare il vostro incendio, perché lo fermate voi, perché siete in silenzio? Se il commissario vivesse negli Usa avrebbe sparatorie nelle scuole a tutto andare. In quei casi, le indagini non servono. Serve magari risalire al male che porta un ragazzo ad uccidere, dopo essere apparso sui social armato fino ai denti. Certo, vendere mitra non aiuta. Da qui, una serie di considerazioni del commissario-filosofo: “Basta poter uccidere, per decidersi a uccidere”; “La sicura migliore non sta nella pistola, ma in chi la vende”; “Se si potesse uccidere solamente pensando, la specie umana sarebbe già scomparsa”; “Freno, si chiama, e serve a governare la bestia imbizzarrita”; “Salvezza significa ostacolo: chi lo toglie, è perduto” C’era dell’altro nell’ironia taciuta, sempre puntuale sull’amore a tratti opaco. Il gioco delle parti. Tu, lei, il mondo fuori asse. I riti e le sue velocità. Ma i bambini crescono. Anche tua moglie cambia. Non parla più di te. Non chiedo più nessuno più lo chiede. Nessuno più si azzarda a rivangare il campo. L’origine dei fiori è terribile. Che primavera c’è lì. Lo splendore è sempre impaziente. Provavo per te come una specie di nostalgia come se tu non ci fossi e questa mancanza era più dolce della presenza un ricordo può darsi, una presenza che è assenza e che per questo [sembra presente come se la presenza fosse infinita e non possa [convertirsi in assenza ciò che è stato può non ripetersi ma è come se [si ripetesse o non è necessario che si ripeta per ripetersi [non ancora ma sempre il presente è ghiacciato il ricordo non è più necessario ma incombe esso è presente infinito e quindi continua [assenza presenza non necessaria ma comunque presente presenza presenza nell’assenza che è dolce come la [presenza esperienza presente ma ormai non più ripetibile presenza immobile e dunque come fosse eterna senza la necessità di una conferma il tempo [dunque non esiste più l’amore eterno è un amore senza tempo senza [ripetizione è come l’assenza il cristallo divino del presente non può essere [contaminato dalla presenza è ricordo infinito e quindi assenza non ha nostalgia e non può avere rimpianto non può non essere e quindi è prego che tu non ritorni per farmi finire queste [righe quando tornerai si fermerà morirà la magia della presenza e assenza il presente non sarà più assente e quindi morto il foglio finito il ricordo diventerà trance avverrà una rivelazione improvvisa la ragnatela del tempo si lacererà tutto sarà movimento millimetrico mistero o oblio non ricorderò più nulla di ciò che ho ricordato il presente banale sarà morte e il nulla il ricordo dormirà sopra il cuscino cristallo infinito che può muoversi senza essere [presente e avere presenza alcuna assenza che è cristallizzazione dell’essenza e morte. morte divina che non ha bisogno di presenza foglio che si stacca come se fosse l’ultimo il quattro è il simbolo della morte secondo i [greci perché dopo il tre tutto è compiuto e questo è il foglio numero quattro e quindi [morte una morte che non può morire perché morendo [diverrebbe punto d’arrivo punto d’arrivo che non può non deve esserci [perché il ricordo è eterno tutto è finito ma tutto non è finito e il presente è [ghiaccio ghiacciato come l’insetto nell’ambra e l’immobilità del presente richiama il bisogno [del sogno dell’assente il vuoto è sogno è assente è presenza vera e unica unica presenza vuota spogliata del punto d’arrivo il maratoneta corre in eterno per non esser [morto quando si fermerà arriverà il punto di [arrivo e tutto diverrà vuoto presente vuoto casuale non eterno assolutamente e l’insetto imprigionato nell’ambra si sveglierà [e desidererà nuovamente dormire il maratoneta sa che vive in un sogno e che non [deve assolutamente giungere al traguardo delle brioches tutto è divino tranne l’orrendo [banale striscione di arrivo banale la sua corsa è continua assenza fuga egli fugge [non corre non gareggia non partecipa alla gara lo striscione di arrivo le fanfare le odia, egli vorrebbe non arrivare e sa che il suo arrivare è la sua condanna la fine [del sogno la fine dell’assenza il ritorno al [banale egli odia i discorsi del sindaco l’arrivo le [fanfare dell’arrivo egli non vuole assolutamente essere [intervistato. non vuole assolutamente che qualcuno frughi il [suo sogno e lo deturpi con le sue parole vuole essere solo l’assenza è una presenza [continua. come il maratoneta che corre e vorrebbe che [questa corsa fosse eterna per non tornare all’assenza del presente per poter ricordare per non dover ripetere per non dover sfidare il presente paragonandolo [al suo ricordo non vuole brioches non vuole la gloria per favore lasciatelo correre lasciatelo pensare al momento magico che non [si ripeterà perché è magico nel ricordo è magico nel ricordo non era [magico è magico solo nel momento che lo [sogno correndo il presente è assente quando arriverà si [distruggerà perché non è ricordo il maratoneta odia il presente l’orologio con cui [controlla il tempo è finito Tornami il senso semplice dell’accadere quella sostanza che innerva le cose nel loro divenire, il tramonto estenuato che chiude il giorno festivo, la lingua muta degli insetti, i confini permeabili entro cui abitiamo, l’idea di andare, un giorno, più lontano. Era questo? Oggi le parole se le mangia al vento lo sguardo si perde nell’abisso il gesto rimane incompiuto e ce ne stiamo, scarnificati, nel duro silenzio che ci avvolge. E il suo anagramma esplode nei luccichii del ghiaccio come l’acqua sull’acqua cade. Ingigantisce gennaio nei parcheggi le auto coperte di brina sono i sarcofagi per chi chiede al fuggire l’opaca rifrangenza ai propri destini costretti in mura trasparenti di vetro e silenzio. Il fatto è che mi distraggo arrivata a questo punto senza fine, quasi in tempi normali una voce fuori campo una giunta, un’appendice ora un bel nulla ben custodito. Era, alla luce del sole, la meta una giostra girevole subito smentita. I motivi che ci ronzavano in testa fino all’alba, un concerto di suoni innocenti di meravigliati mutamenti, di brividi inattesi di riconoscimenti reciproci, di riconoscenza sdegnavano la permanente incertezza relativa a quell’immutabile punto fisso. Nelle ore dell’insonnia infantile ci addormentava il cinguettìo di creature alate invisibili, come noi abitanti di un mondo non da noi creato cui ci affidammo, tra il pianto e il riso avendolo trovato pienamente rifinito. ma le foglie di gelso premono alle finestre e la tua gola bianca, sul banco, offerta, Gloria di un giorno, la luce nell’aula leva dall’ombra l’insidia degli occhi: noi, saremo presto invasi dalle foglie, tu, crescerai paziente nell’aperto dei giorni. Sul muro le misure delle vostre altezze righe piccole a matita con le date di quando crescevate fino a me che sembravo irraggiungibile poi mi avete superato allora ne ho tracciata una troppo in alto con il mio nome accanto sei stato tu, hai barato avete riso mi avete smascherato ho detto è che per fare il padre ho provato a diventare un uomo più grande di quello che sono Sopra sovrassalati spazi e di là da dune, dove ardeidi tantali e cesene rugolano le spoglie chitinose degli insetti in repenti cretti adusti di ghiareti o sbrezzano in semplici depressioni del terreno le indifese coppe colme di niente dei loro nidi o sventolano sulle darsene le sagome di cartone dipinto – straniera e solitaria silvide oscura sottesa al magro verde di uno sconosciuto – la femmina fa udire un rauco grido di richiesta: Poiché costretta nell’arena del canto debbo accovacciarmi sul pavimento della camera che mi accoglie – la mente altrove e lo spirito sempre – tra resti di pesci, rigurgiti e feci, là dove, mascherato ed anonimo, è più altissimo il mio dardo canoro e dirti forte e chiaro: Non disperarti per questa bambina, qui è la sua virtù, qui è il suo vizio, qui la sua ignoranza, la sua conoscenza, e i suoi complici sono se stessa – la vera camera ha l’entrata occultata, l’altra (la prima) resta vuota per deludere coloro che la visitassero. Per Natale ti faccio i seguenti regali due punti caramelle svizzere per quando hai la tosse forte da far paura che non mangerai mai filtri per quando fumi che butterai dalla finestra un bicchiere piccolo per bere di meno figuriamoci dei gettoni per telefonarmi una sera da un bar una bugia di terracotta per quando avremo buio una piccola spada perché sei il mio amore pericoloso e poi anche un pezzetto di me quale vuoi? La disfatta non è essere infelice ma a rovinare la vita degli altri. Quelli che ti vogliono bene, quelli che nemmeno conosci. E poi ci sarebbero i figli. Se sia meglio averli lasciati a poltrire nel non essere. Su un piatto da loro felicità potenziale, Sull’altro la loro morte sicura. Se ne vale la pena. Se ne va per piacere. E tu che tieni in mano la bilancia barando sul peso. Uscimmo insieme nel cortile della scuola, io e il ragazzo di cui non ricordo nome né faccia. A provare l’estensione della voce umana: lui doveva gridare a più non posso. io alzare un braccio di là dal divisorio segnalando che il suono era arrivato. Lui gridò da oltre il parco – io alzai il braccio. Da oltre il confine urlò in fondo alla strada, dai piedi della collina, da oltre l’osservatorio di Fretwell’s Farm – io alzai il braccio. Cambiò città e alla fine era morto da vent’anni con un foro di proiettile nel palato, nel Western Australia. Ragazzo con nome e faccia che non ricordo, puoi smettere di gridare ora, ti sento ancora. Due poco più in là parlano piano di qualcuno e di certe procedure amorose non sempre così sincere. “Scommetto che lei è molto carina e adesso è a casa che lo aspetta” gli dice sfiorandosi il décolleté perché lui non ha dimentichi. “E allora perché lui è qui da solo a quest’ora di notte?”, le risponde sfiorandola senza toccare. “Forse perché il peccato per lei è solo in famiglia e non sa cosa lui vorrebbe davvero da lei” per dirgli: sono io quella che vuoi. “Forse è lui che non sa cosa vuole” le dice sfiorando il ghiaccio che lo spilla e l’orlo del bicchiere. “Invece lo sa, ma lui è fatto così e forse anche lei è fatta così”. Intanto vibrano sospese sulla festa tra le scosse dell’attesa. Gli Uranici sono una popolazione dedita alla pastorizia e allo studio della termodinamica. Non usano le doppie ma nelle loro mani è possibile osservare diversi elementi lucidi – pezzi di strumenti musicali. Il panorama, impulsivo e orbitale, è rallentato dal laborioso accumulo del colore. Pur differenziandosi in maschi e femmine, dimostrano propensione al canto. Si dice che alcuni, ben sviluppati nel corpo e spesso sognatori, abbiamo vissuto sotto copertura sulla Terra. Questi esseri intermedi (tra angeli e uomini) sono esperti di ingranaggi – allo stesso modo il tempo propaga nelle tubature e nella grammatica, quando l’amaro delle medicine insegue gli insetti notturni. Si aggiungano gli indispensabili rigonfiamenti e un nero coprente si annuvolerà sul manuale d’istruzioni. Segue molta rotondità. Mi scrivo una tua lettera finché dura la mano finché mi regge il pugno, finché stringe finché so l’italiano. Come consolazione o per rivalsa mi scrivo una tua lettera falsa. Mi scrivo di mio pugno (la grafia non è mia) senza fare la brutta copia, senza bisogno di sprecare saliva per chiudere o affrancare. Mi scrivo una tua lettera. Poi te la faccio firmare. L’altra sera sul treno (l’ultimo, sempre pieno) una ragazza, dando ogni tanto un’occhiata rapida in giro, scherzava a voce alta sui suoi amori finiti male, del suo nuovo lavoro nello studio di un avvocato, su quanto lei era brava – però il lavoro: triste – e si faceva i conti in tasca in pubblico, lira per lira. Quando si mettono a nudo in questo modo, di fronte a gente mai vista, e la vita – la loro – te la mettono in piazza come quella di chiunque, così, ridotta all’osso, sono talmente belle certe persone, talmente pure che ti fanno tremare. Parlano come se fossimo tutti di tutti. Si mettono nelle mani di chi è lì come un cane che si lascia stringere il muso dal padrone, con le orecchie abbassate e gli occhi chiusi. A sentirle parlare anche tu chiudi gli occhi: sprofondare vorresti, e invece cresci, dentro, diventi ripido, sconfinato e potente come quel niente che le ha fatte nascere. Sono fatti così gli abbandoni: restano fino a trovarti, fanno fino a commuoverti in una parola sola in poche cose, in quello che tieni stretto tra le mani e non c’è già più davvero. Sveglia con le galline, centro di New York. Marciapiedi, isolati. Passare. Alt. Passare. Alt. Colazione da asporto: botto di adrenalina in tazzina di polistirolo. Poi, raccolto dal suolo e a razzo verso il cielo, trecento metri e passa in un minuto al massimo. Il corpo arriva, l’anima lo segue. cosa ho imparato dall’amore con te Pubblicato: 10 dicembre 2018 | Autore: rc | Archiviato in: Una poesia al giorno | Tags: Antonio Riccardi | Lascia un commento cosa ho imparato dall’amore con te: la tua dedizione, la mia dedizione – eravamo presi, felici, sospesi ogni volta tremando insieme e poi improvviso imbrunire della nostra piccola fortuna con l’avviso di una guerra sotto forma di rimprovero le ossa ridotte nelle ossa fino al restringimento dei nodi vitali – mi accompagnano, fanno il colore sfumato per un breve commento delle immagini. tutte intere meno le presenze non più parlanti. La Riviera è il nostro regno in questo inizio di estate terso come una promessa che si avvera improvvisa e perpendicolare ai morti orizzonti invernali il primo amore è la sorpresa di ritrovarsi in corsa nella luce aperta della strada, appoggiata alla tua schiena mentre l’aria vortica intorno, e ogni cosa sembra sul punto di schiudersi. Mi lascio portare, leggera d’animo e di pensieri, dimentica di tutte le domande rimaste inevase: oggi mi basta sapere quale sarà la spiaggia dove siamo diretti, da cui ci tufferemo Credevo non mi amasse perché è vietato forse invece non mi ama perché non è innamorato. Per il Suo compleanno Le regalo in pacchetto un mio guarito difetto da buttare in fondo al mare Lei con sapienza mi ha curata sono la Sua Vivian quasi risanata. In quale valico scomparirò Chi troverà il mio scheletro muto Con quali versi mi ricorderanno E quante altre domande trascini Dentro lo zaino che schiaccia la schiena Piuttosto estrai dalle costole un’anima O almeno un vento che le assomigli Fatti soffiare lontano In un paesaggio essenziale ho visto nel sole tua figlia correre incontro ai gigli già sbocciati, negli occhi una letizia, una festa che solo vergogna era il malumore di fronte agli occhi chiari, spalancati sull’incanto pauroso delle ore: dovevo apprendere la dedizione, il candore feroce delle mani per cui le cose sono nuove e buone e senza nome è il frutto del domani. correggendomi sottovoce e cosa volevamo diventare. Speculari, pronosticavi. Adesso però considera lo strano e notevole ruolo della mano nel discorso. Sei sempre solo tu a mimare cronofasi e ferite nella nostra cronologia. semplice: toglierò subito il troppo resterà solo il bene quando avrò raggiunto la giusta quantità festeggeremo insieme o soli la mia maturità? al Suo numero leggermente sbagliato devo telefonare. canta alla solida parete? All’abete sempreverde chiederò, alla civetta che dorme sul mio tetto. Chiederò al gatto nero che non dorme mai, agli aghi e ai muschi delle piane. Ritroverai tutto com’era? Sarà spuntato un grosso fungo Sul bordo della cassettiera? Balzerà un rospo dall’armadio? Il muro avrà sputato i chiodi? E più non canterà la radio? I fili si son fatti nodi? O da una rianimata trave Raccoglierai rami di rose? Anche se chiudi bene a chiave Il tempo fa di queste cose quelle sere che si cede al ricordo che si dovrà morire su un letto come questo. Allora penso a quello che dicono gli stupidi che se c’è la morte io non ci sono. Ma dal nulla nasce la paura, quando non vedi non senti non pensi. Nessuna religione aiuterà il danno dei vivi, feroce o silenziosa nessuno potrà sottrarsi alla rovina. Dico al mio corpo animale di stare fermo, di non pensare. Nulla è più terribile più vero di questo tempo del ritardo, non c’è luce per gli indifferenti, tutto l’amore non dato, il tempo sprecato, niente che possa destarmi dal sogno, io dove sono, dovrei alzarmi andare a bere in compagnia, cercarti e dire: Tu per me sei pelle, una morte anticipata, insepolta, coagulata fino all’erezione. può comprendere il dolore di un altro, perché è individuale, perché è l’essenza della solitudine, perché non parla mentre lo giriamo, leggero come un fascio d’erba, lungo il fianco è allora mi ricordo quando nel mare verde mi teneva galla dicendomi di battere le gambe, e guardavamo nel fondale basso se affioravano i granchi o i cannolicchi e la spuma svanire nella sabbia. empi, che stabilite i comandi sulle cose con queste parole e non altre dette nel cuore di un’estate compiute, ripetute e celate sopra la terra e in ogni stagione restituitemi salvo e incolume nel senso che do alle mie parole in quel senso solitario con cui voglio che vengano dette, ascoltate e pensate e per voi tra i lari delle stanze e dei giardini tra gli spigoli del mondo Sii porta, fatti porta. Accogli la rete dei segni sparpagliati per strada, il sotterraneo disegno che scuote la mente e scompagina il cuore, lascia affiorare l’infida faccia cacciata per tempo in cantina, una traccia oscena brutale che ora assurge a regina. Lascia che il pensiero ordinato vacilli e il panico istilli affannate domande. Tutto cede, tutto crolla? O è soltanto una bolla che scoppia nell’aria? Un tenue vapore che rapido scema? lo scricchiolio dell’altalena che fisso dal vetro d’ufficio, di foglie seccate affogate in attesa del vento e sacchi vuoti di biscotti e patate – ieri era festa. Nel parco c’è ancora un bambino da solo che scava la sabbia, la ruota non gira, sembra immobile il tutto, incantato – nell’ieri , di ieri soltanto lattine schiacciate di coca e avanzi, gli unici fischi lamenti risate suonano distanti, le insegue il profumo di spezie e pane sfornato, il bambino non alza gli occhi, misura la terra, chissà cosa cerca, da ore. Lo vado a trovare finito il turno, gli chiedo hai freddo, lui tace e continua a scavare, il lampione è lontano, due dossi ai lati, la terra è nera, soltanto qualche vermetto riflette la luce arancione, i fanali delle auto proiettano le ombre sul parco, le invitano al gioco, del resto il silenzio. Il suo ansimare, mi taccio, lo osservo, si placa, si volta, mi fissa, mi ci specchio, lo riconosco: il bambino pare sia io; mi dice, questa è la fossa, adesso decidi chi di noi due la deve calzare giocando al morto – non io, non io. adesso che i piatti sono bianchi penso che il tuo cibo era un colore sparso ogni giorno su una tela fitta di gocce e fibre. Fermo lì accanto aspettavo che il mondo fosse pronto come un bambino nei pressi di un fornello futuro e antico dove ribolliva in alto la sua fame. E così il tuo cuocere e impastare diventava una vita per altre vite, la catena di tuorli e di farine dove chi mangiava assimilava il fiato speso e rubato all’inerzia scura di chi non ha le mani per sentire il rivolo che ci scorre accanto così sempre figlio. Vedere nuda la vita mentre si parla una lingua per dire qualcosa. Uscire di sera rende la vita più bella ma è il poco sole obliquo la sera senza parole. Vedere nuda la vita quando c’eri con le tue cose. Adesso le cose sono sole, non c’è la promessa del tuo svegliarti e continuare con le ciabatte, le tazze, i cucchiai. Non è valsa la pena affaccendarsi. Il gioco dei giorni è la promessa che non sapevi a perdere sempre da prima. gli altri in quanto esseri esteriori, superfici o corpi. Chi dice io invece non ha corpo, vede soltanto le proprie mani, le guarda come pròtesi, osserva gli altri mentre tengono la propria vita interna dentro i volti, scopre di avere un volto solo nelle foto. È osceno essere esposto, essere una cosa – io, quest’auto, la vetrina del barbiere, la busta delle patatine sul marciapiede di via Gallia. La seconda superficie è la percezione, il modo in cui crea un piano di realtà semplificando. A volte, in sogno, vedo le persone senza la parete addominale, con gli organi aperti. È un sogno, significa molto. In questa poesia significa ciò che normalmente resta impercepito, la meccanica del corpo, il tubo di feci che portate dentro per esempio, la sorpresa di quando la merda si mostra all’esterno come una sostanza aliena. La terza superficie è il linguaggio, le sue astrazioni, l’idea che possa esistere qualcosa come ciò che i segni possa, esistere e qualcosa cercano in questa frase di esprimere. La quarta è l’immagine interna degli altri, il loro peso immenso, il loro campo. Agisco per voi, scrivo questa poesia per essere accolto, divento libero solo quando morite internamente. Il rimorchio sbanda contro la nostra auto fra Chiusi e Roma, io lo osservo senza angoscia, è una specie di sguardo puro, di cinematografia della mia morte. Ma Daniele Balicco resta calmo, l’automobile passa, per qualche minuto non parliamo, poi tornano gli aneddoti, le biografie, quattro persone. L’inglese ha un’espressione che mi piace molto, small talk. Sono i discorsi di superficie, le parole di contatto, ciò che Heidegger, in Essere e tempo, chiama la chiacchiera, das Gerede. In italiano, nella nostra lingua interna, la parola che usiamo più spesso per indicare tutto questo è ‘cazzate’. Le opinioni su ciò che ignoriamo, i discorsi che escono dai cellulari e entrano nei vagoni in mezzo a tutti: i figli, un’infezione all’unghia, la Juventus, i nemici privati che non conosciamo – gli altri parlano di cazzate. Chi dice io fa eccezione, è l’unico che esista veramente, è il soggetto. Quando Daniele Balicco riprende il controllo siamo vivi, parliamo di cazzate. Non aderisco a nulla, mi sembra che non aderiate a nulla, siete la parte che manca nel vostro mondo, siete un luogo inabitato. Poi succede qualcosa in un momento preciso della giornata: il canto di una classe dietro ai vetri interroga tutti i nostri destini. Dalla stanza dello sposo voce tenue, basse. i fruscii, avvertibili, sul parquet del corridoio. È qualcosa di fragile verde quello che accade. A notte dopo la musica elettronica, nei silenzi della campagna, le elegie di giugno fino nel cuore di un solstizio tedesco. Penso che forse stiamo fuggendo da qualcosa. Dentro la casa vecchia guardo una strada sterrata che taglia il prato, un’alba come un orizzonte vasto, fino i colli lontani della Franconia. La fabbrica di vetro anch’io la conosco e la valle appiattita di nebbia. Adesso raccoglie l’Abbazia d’Ardenne le tue carte sgualcite di pianto: se ne stanno in silenzio in modesta chiesetta riparate dal mondo. Ricordo il tuo viaggio e l’amore imprevisto, “figure atypique marginale”, ignorando la colpa, hanno scritto. Per le vie di Parigi – solo – come un fischio sbandato del vento, raccolgo il tuo nome con furore e spavento. Immagino, guardo, ragiono – credimi, sono stanco i pensieri quando viene la sera, da mesi, e per questo non esco più. I pazienti pensieri, efficienti, fin dal risveglio, lavorano al rammendo di me, a inseguirmi in altri dove e altri quando, per riportarmi dentro la data di oggi, i visi dovuti, le voci dove ho il compito di ripetere l"io che devo e che gli altri si aspettano, dove divento quell"altro, sconosciuto, sfibrato nell"utile sforzo di trattenere me stesso in sé tutto il giorno. Capisci perché non esco, da mesi, la sera, e anche se uscissi – capisci – con questi discorsi sfiniti che pesano nella testa, dove vuoi che vada, dove vuoi che resti? tundra o tajgà, nei vetri bianchi di ghiaccio nei vetri imperlati di pioggia il treno è in fuga. Si gioca a carte, fissi volti rosee mani fisse nel gesto, come frutti sepolti. L’artico nulla, un brusio senza sonno il tutto umano, Oh! lasciali tutti parlare, sono bolle che scoppiano in superficie, gorgogliano, tu taci, taci, se ti lasci andare lo sai, parli una lingua insopportabile. nessuno sapeva se la vita era immensa oppure niente, se il tempo dilagava oltre le colline oppure un dio venerando impediva al gesto la sua crescita o impediva alle more di restare sulle labbra. solo l’austerità delle lamiere d’alluminio, riempì d’acqua un bicchiere, restò a guardarlo, ed insipido il volto galleggiò un po’, poi si mise in ascolto, niente, ovviamente, poteva sedere ora, tranquillo, frugarsi, vedere dentro, più dentro, ecco, non c’era molto conduce e arriva, come phon dentro l’acqua, ma si ferma come d’interruttore, acceso o spento a casaccio. Noi due siamo un paese sotto embargo, che vive di parentesi e silenzi, di blackouts, sí che quando la luce poi ritorna, noi ci si è già dimenticati cosa dire. parole esatte: silenzi tolti dal respiro come da un impaccio, come fossero tagli dentro tagli. Sono questi i lasciti, i resoconti di quello che si chiama amore o quello strano modo di amare che fa restare soli anche dentro un fiato che chiede da che parte appannare, disegnare cuori sopra i vetri, da che parte stare sulla parte fresca del cuscino. Si educano gli amori – mi dicevi – si educano a resistere o a guardarsi dalla parte che non si può mentire. Tengo da conto mappe di città lasciate con le mani; segno dove si poteva andare se solo il taglio della carta non avesse tolto il nome alla via a quell’unico posto dove stare, è sognare con un respiro esatto che non faccia paura. Ci sono istanti che a capirli non raccontano più nulla ma fanno strade, piazze, facciate dove appendere finestre, balconi ringhiere e non sapere quale sia la porta, il modo di fare stanza, bocca: l’abbraccio che fa restare stretti fino al mattino, senza chiedersi niente semplicemente, senza niente. dalle cascine sparse nella neve e nel dicembre luminoso affondano dietro le quinte mobili del giorno; ho provato a fermarli: non ascoltano, camminano sugli argini, proseguono stringendo le spalle contro il vento si piegano in avanti, a passi lenti raggiungono il cofano innevato, l’auto lasciata in mezzo al campo; ho provato a chiamarli: non guardano in nessuna direzione, s’inoltrano sulla pianura estesa del chiarore da cui sono arrivati infine tornano. dismessa, i tetti di lamiera, il vespaio alla parete, depositi di latta, nafta sui canali. Pensavo ai momenti più scuri della materia: non sono mai abbastanza. In qualche verità nemmeno esiste, quella materia. In altre, è solo afa. O meno che afa, e paradiso è un verbo, alla prima persona. Come, forse, universo. respirate dall’alto a luce accesa un gioco scalzo dei giorni sul viso. Non volevamo noi morirci dentro come piante senza sete a rimandare l’ultima parola, credevamo di tremare più degli altri alla fine della festa, sotto casa… Sei sempre tu nella mia caccia di presagi anche il vento lungo i nastri della sagra è il mio perderti ogni volta un ritrovarti. contro l’immobilità? quella che ora ti è preso, e solo le scosse di un’auto impazzita fanno balzare il tuo corpo, imitano una ripresa della vita? “So a memoria le poesie che scrivi: e anche se non le capisco – dicevi – le recito per te, come l’amore passa per queste vesti che nessuno cura, logore, sporche, ora anche tu hai lasciato l’ordine della casa per un letto di spine, per i bagliori dell’acqua, per la corrente impalpabile di questo fiume. Morissero – e piangevi sulla tua tonaca – quelli che hanno pensato anche una sola volta al mio letto, liberassero il mondo dal peso della loro spaventosa allegria, Dio! – gridarti atterrito – nella tua infinita misericordia ingiustizia togli loro la vita, l’idea di salvezza che imbrattano per non incontrare il dolore”. defunto e due sottovoce si ignorano come gemelli e tre chiedendo permesso si serrano in camera e gli altri sono fantasmi ai lati del pendolo e il pasto è abbondante ne avanza si butta discutono e gli ospiti non li salutano gli ospiti contano e chi si assopisce e chi resta e un uomo disteso agonizza e fuori fa giorno c’è venere macchine primi citofoni e uno che accede alla sala ferito ripete e adesso adesso sparisco sparisco anche io. Ho sognato di nuovo l’effetto tunnel, io che – oggetto quantistico – mi ritrovo dall’altra parte di una muraglia più spessa di quella cinese (ricordo l’illusionista che entrato da una parte uscì dall’altra, come? e infinite fallimentari risposte). Ma l’effetto tunnel prescrive che veramente c’è l’altra parte per chi si trovi di fronte la muraglia cinese, sogni l’oltre della verde libertà, la corsa, il piede… M’in- chiodo: qualcuno mi chiama – la riconosco la voce che mi chiama dal Pakistan devastato dall’alluvione di là dalla parete, lui che sta per essere sommerso dalla marea senza volto… Corro, eccomi, sono io, io con te profugo insieme a te in un’infinita fila su una strada che porta se non nel buio della desolazione, dello sfacelo, della morte, che ti ravvio il guanciale sotto la testa mentre parliamo della partita del Pisa, il tuo grande amore, il solo che ti è rimasto: io per te, di qua, sempre di qua, nel tunnel senza fine della gravità non quantistica, attirato accentrato nel centro, libero nel mondo di fango (l’illusionista nudo davanti alla morte entrata a porte chiuse). Di là – piede, smettila di sognare – di là dalla muraglia il vuoto. Conteniamo i desideri dei morti, le esperienze di chi non è ancora nato. (contenere, v. tr. 1. tenere dentro di sé; 2. trattenere) In questo istante siamo attraversate da una mente, la tua. Siamo un’intimità esteriore, siamo escluse dentro di te. Vorremmo poter spiare che cosa ti stiamo facendo immaginare. (ti stiamo facendo immaginare noi che ti spiamo dall’interno) Nessuno al mondo ti guarda così. dal finale mozzafiato, dall’intero romanzo che d’improvviso diventa un romanzo che non hai mai letto, mai sentito nominare, come se, uno dopo l’altro, i ricordi che eri solito ospitare avessero deciso di ritirarsi nell’emisfero sud del cervello, in un piccolo villaggio di pescatori dove non ci sono telefoni. Molto tempo fa hai dato il bacio d’addio ai nomi delle nove Muse e hai visto l’equazione di secondo grado fare le valigie, e anche adesso che mandi a memoria l’ordine dei pianeti, qualcos’altro scivola via, forse il fiore simbolo di uno Stato, l’indirizzo di uno zio, la capitale del Paraguay. Tutto quello che ti sforzi di ricordare non ti sta sulla punta della lingua, e non è nemmeno in agguato in un anfratto della milza. Se ne è andato lungo la corrente di un oscuro fiume mitologico il cui nome comincia con una L per quel che riesci a ricordare, già lungo la strada per l’ oblio dove ti unirai a chi ha scordato come si nuota e come si va in bicicletta. Non c’è da stupirsi se ti svegli a notte fonda per controllare la data di una famosa battaglia in un libro di guerra. Non c’è da stupirsi se la luna dalla finestra sembra scivolata fuori da una poesia d’amore che un tempo sapevi a memoria. scatto in avanti e rovescio la testa lo spigolo della ferrovia lo spacco verticale della nuvola che insegna l’attesa l’esecuzione impeccabile del vento la sua rivolta oggi sono un animale pigro che piglia l’aria e caccia respiri un frutto maturo per poco appeso un letto ancora sfatto sono una mattina di settembre la pace la tua acqua del pozzo un pugno di sassi gettato di sotto Come dire che due ragazzi camminano sulla breve salita e la notte cammina in quel breve salire, e in questo poco tempo noi siamo vivi, erba, fiume laggiù che mormori a tutto il vuoto e a me l’eco del salire dei corpi? era buffo pensare a dei figli per noi che non ne potevamo avere. Ma è delle giovani coppie il diritto di proiettarsi completi di tutto nel futuro – immaginare una famiglia, una posizione di rilievo, qualche successo memorabile, memorie da snocciolare serenamente. A noi cui era negato un seguito tutto questo era impossibile anche da pensare – mancava il tassello più importante a completare il quadro. Il potere eterno di tramandarsi. La forza che ancora nella Storia. La fissità stabile di una traccia. Com’era triste per gli altri non avere, concluso il giro della vita, un lascito di carne ed ossa, un nome tramandato. Ma noi, col tempo, imparammo quanto fosse ben più importante il valore di saper srotolare dietro sé la scia di un commosso, pienissimo niente. improvvisamente dal tuo corpo brilla la vita desiderata. Baci e un’ora quasi al buio quasi senza desideri. Il piccolo prodigio di un’ora sembra la forma di me e di te. Né giusto, né sbagliato. Né profitto né perdita a baciarti nella giungla. Ma dietro di te vedo le stelle fisse dipinte sulla volta del diorama governare la vita corretta del nostro pianeta. Antonio Riccardi (Parma, 1962), da Acquarama e altre poesie d’amore (Garzanti 2009) – consigliato da Matteo Fantuzzi Alte sopra la tangenziale, chiare Pubblicato: 18 ottobre 2018 | Autore: rc | Archiviato in: Una poesia al giorno | Tags: Umberto Fiori | Lascia un commento Alte sopra la tangenziale, chiare, due case con in mezzo un capannone. E’ questa l’apparizione, ma non c’è niente da annunciare. Eppure solo a vederli là fermi, diritti davanti al sole, i muri ti consolano più di qualsiasi parola. Cancellate, ringhiere, scale, colonne, cornicioni: ha l’aria, tutto, come se qualcuno dovesse veramente rimanere. Qui piove per giorni interi, talvolta per mesi. I sassi sono neri d’acquate, I sentieri pesanti. Sul bordo delle rogge: girini, latte scure. Una valigia incatramata. Un filo d’olio cola sulla ghiaia. Sopra, cemento. Se gratti la terra: detriti, mattoni scagliati, denti di coniglio. Si possono pensare rumori umani, passi, palle da tennis. Voci eventuali. Ogni frantume è ammesso purché inutile. Siccome questo è il vuoto c’è posto per tutto, E quel poco che c’è, è come se non ci fosse. Anche i binari sono perfettamente inerti, le lucertole immobili, i vagoni dimenticati. E poi il pollaio. Le cose senza storia. O fuori. Una carriola che non ha ruote. Un pozzo. Un secchio marcio privo di fondo. Il nome di uno scemo: Luigino. Piume dentro la rete, di gallina. Buchi dentro la rete. Trame rotte. Quello che non chiamate crudeltà. Io sono questo: niente. Voglio quello che sono, fortemente. E le parole: nessuno adesso me le ruberà. Le labbra senza desiderio sono lenzuola stese ad asciugare. Solo il vento le sfiora, stendardi di malinconia. Non sono le labbra di questa ragazza, popolate di baci, rami spessi dalle pesanti ombre. La gioia di sapermi al riparo, ma non fu riparo allora la nostra vocazione di baciarci sotto le lenzuola. Di giorno ti aggiri sola davanti al mondo imbecille e pensi e muori. La gente parla, spiega, quello che fa il pittore in via Boltraffio, l’altro che ha messo in piedi una cantina, c’è anche chi ha fatto la galera, chi ha tentato il suicidio mentre cade la sera ti ucciderei io se potessi, ti caverei gli occhi nel letto, l’imperfezione, il difetto di quella stanchezza metrica di infanzia, la materia bianca, la morte mi moriva tra le braccia e quella volta sì bruciavo di passione cieca nella perfezione… non temere… non temere. Un altro uomo se ne va. Ma io senza di te non ci so stare. Muovi nell’erba senza far rumore. Una minuscola isola d’insetti d’un tratto cessati. Intorno alla mole adesso senza più corpo della casa. E le vocine di nuovo ancora, e l’ombra gialla fina. Infima vigile subitaneità. Da quando il mondo è finito ti scrivo con più regolarità (ogni giro di luna). Dico finito ma esagero. Ogni cosa è al suo posto. Ma sono i posti che non ci sono più che sono incasellati in un termitaio: un favo abbandonato dalle api. Lì probabilmente esiste un Ordine Conclusivo. (Voglio dire che il mondo non è stato ammassato a caso). Ma noi non siamo interessati a queste cose. Noi volevamo affittare un monolocale per avere qualche rapporto intimo (non proprio sessuale): ad esempio lavarci reciprocamente i capelli e pettinarci e poi scegliere i nostri vestiti secondo una logica che a me piacerebbe definire stringente. Poi volevamo costruire una libreria in cucina. Un vero ricettario perché secondo me nella vita non si dovrebbe fare altro che cucinare anche se poi non si mangia quasi niente. quasi nel centro del paese era passata indenne dalla guerra e dopoguerra come la salamandra nel fuoco, adesso sembrava un corpo estraneo venuto da chissà dove. Ho deciso questa gita in bicicletta in strade che mimano il canale e lo costeggiano entrano in paesaggi di traverso sezionano il mondo per noi in questo passare ad altro emigranti in fuga da noi stessi. Ecco un ponte, una chiusa che si apre all’evidenza dello sfondo quando non c’eravamo che tu ed io sognanti un quartiere oltre le costrizioni della città regressa. Ma poi la strada ritorna in percorsi obbligati che riportano il nostro desiderio di capirsi ad argomenti che opprimono a paesaggi disabitati di un tempo che non si estingue. Eppure, chilometri da casa pedalando sul confine degli ultimi campi sembra di rivederne i dintorni… grazia di un dubbio di fatica non sprecata. È quel poi che lo assilla. Come ferve, dietro di sé, l’antico bulicame delle cose. Buttarsi non buttarsi. Un ramo oscilla sul ciglio dell’occhio che precipita in un’ardesia di fuoco, Ah smetti sedia di esser cosi sedia! E voi, libri, non siate così libri! Come le metti stanno, le giacche abbandonate. Troppa materia, troppa identità. Tutti padroni della propria forma. Sono. Sono quel che sono, Solitari. E io li vedo a uno a uno separati e ferma anch’io faccio da piazzetta a questi oggetti fermi, soli, raggelati. Ci vuole molta ariosa tenerezza, una fretta pietosa che muova e che confonda queste forme padrone sempre uguali, perché non è vero che si torna, non si ritorna al ventre, si parte solamente, si diventa singolari. vivere con il pasto che aspetta coperto da un piatto dopo la scuola, un futuro migliore di speranze non tue. Viene luce più tardi. Il cielo rimena macerie. L’erba è bianca. Tu non capisci tutto ma sei sicuro che capiscono te le parole che qualcuno ha scritto e ti immagini la sua vita, con quei pensieri, la pianura dove la città di ferro si eleva intorno al borgo, luce che piove amara, uno lo ferma per strada vicino all’erba, ai cassoni, parlano di queste cose. Che strano sorriso vive per esserci e non per avere ragione in questa piazza chi confida e chi consola di colpo tacciono è giugno, in pieno sole, l’abbraccio nasce non domani, subito il pomeriggio, i riflessi sui tavoli del ristorante non danno spiegazioni vicino alle unghie rosse coincidono le frasi questa è la carezza che dimentica e dedica mentre guarda dentro la tazzina le gocce rimaste e pensa al tempo e alla sua unica parola d’amore: “adesso”. Senti che non c’è più respiro tutto avanza nel respiro tutto ci acceca nel poco tempo in ciò che sarà splendente nella fragile luce del mattino. Baciami, abbracciami prima del livore prima ancora che non so abbracciami con le parole che non ci saranno, portate dal dolore delle rondini: Noi verremo ancora qui nella casa che hai custodito per noi sotto la grondaia per noi, solo per noi. Non uccideteli i poeti lasciateli senza niente coi loro occhi indecenti buttate i vostri giocattoli sulla riva del tempo, sarete e non sarete nei sogni confusi del pioppo. Ecco, è primavera qui ho la camicia rosa la sciarpa azzurra che mi protegge dalle parole fragili come le vostre perdite nel mattino. Sono ancora qui e vi scrivo per non morire. Respiro nel respiro, ascolto la notte. Ombre lunghe tendono abbracci, invitano a proseguire oltre la siepe sul confine dello sguardo. Accade, ancora, di ritrovarsi nudi, esposti. Restare allora nella notte, accogliere la sua lusinga è un balsamo per chi non lascia tempo alla paura, tenebra è una parola che risolve e cura. Una volta ci fu il tempo futuro. Invocato a durare latente nel seno di attesi compimenti e di altri mortali complimenti, più o meno incompleto di verità relative, di errori stanziali. Non importava che ogni cosa amata fosse così arbitrariamente sperata. io non so che vuol dire provare il microfono del Madison Square Garden con una schicchera svagata, poi spostare il microfono all’esterno del leggio, perché tutti mi possiate vedere soffiarvi contro, con smagata dolcezza, una filastrocca infantile per l’uomo più potente degli Stati Uniti io non so che vuol dire vacillare sui tacchi fino a sparire con quell’aria smarrita. io non so che vuol dire calcare la mano su ogni dettaglio del corpo fino a farsi male, atteggiare le labbra come fossero sempre sul punto di parlare, poi rinunciare, come se il cuore non avesse forza io non so che vuol dire scoprire che la propria radiosità infiamma folle di soldati, io non so che vuol dire sentirsi morire quando uomini e donne che ti hanno voluta ti scrollano via, io non so che vuol dire quando ti chiamano bambola e la bambola è la tua stessa carne. io non so che vuol dire voler essere amata, io non so che vuol dire voler essere amata ed essere merce ma so che vuol dire: faccio tutto, purché tu mi veda so che vuol dire dire e non dire: non lasciarmi cadere. per favore ma adesso vorrei vagare solo vagare senza cercare. Si, qualcosa ho trovato cioè non proprio trovato, qualcosa m’è passato vicino, girandomi ho visto la coda ma non mi va di inseguirlo, ecco, lasciamolo stare, lasciamolo correre dove gli pare. Adesso vorrei essere io questa cosa che appare non vista, vorrei essere io questa cosa che vaga e che ti sfiora, ti passa accanto nel sonno mentre dormi, mentre mangi, mentre leggi ti passa accanto e ti accarezza o ti dà un bacio veloce tu non fai a tempo a accorgertene che già non mi vedi più. Sono il re senza corona degli insonni che ancora sfida i suoi spettri con la spada, studioso dei soffitti e delle porte chiuse che scommette che due più due non sempre fa quattro. Un vecchio bonaccione che suona la fisarmonica mentre fa il turno di notte all’obitorio. Una mosca fuggita dalla testa di un matto, che si riposa su una parete vicino a quella testa. Discendente di preti e fabbri del villaggio, riluttante assistente di scena di due rinomati e invisibili maestri illusionisti, uno chiamato Dio, l’altro Diavolo, presumendo è ovvio, che io sia la persona che dico di essere. sto per i nomi propri di persona e di luogo (Giovanni Francesca Rupanego Calacoto) per i forse e i qualcosa per i proverbi, anche banali o insulsi, e i modi di dire antichi: le concrezioni geologiche della lingua di cui (se mai c’è stato) s’è perduto l’inventore, per i mattoni cotti nella fornace comune e non per i fragili e raffinati vasi foggiati dal ceramista solitario nel suo studio All’alba ritiravo i pesci all’aeroporto, lenti, nei loro acquari portatili: pesci e crostacei d’appartamento, alloggiati in buste di plastica robusta, ordini consueti per il negozio, consegne da registrare prima dell’apertura. Sul furgoncino Blumenthal & Co. ascoltavo Radio Mambi, sorseggiando con cautela caffè take-away da involucri ustionanti. Non c’è teodicea nell’alba traslunata di Miami, ma solo l’irriverente occhiolino dell’ultimo nightclub, fermoposta della bianca. Un amico portoricano, di tanto in tanto, m’assoldava come spalla, sebbene non avessi mai sparato in vita: altre buste traslucide, ancora plastica, gonfia, cellofan celesti, sfrigolii, cruscotti profondi e caffè e sigarette e tempo. Così conobbi la speaker, sul lungomare, aspettando un cliente. Il whisky si deglutisce meglio – como agüita, diceva – se lo coadiuvi idraulicamente con polvere andina – toma, huevòn. La seconda volta, non fu più così facile, dovetti convincerla: non c’è altra sistemazione possibile, mia cara, per le mani dell’inquieto se non nel rovente, perché l’ansia è fredda come metallo grezzo e duole per la rigidezza dell’informe. Lascia allora le mie mani, ti prego, scendere nelle tue giunture, un gioco di tre dita, tre dita bastano, te lo prometto, inumidite del tuo, brinate del tuo mattino tiepido, culla, colla torbida del concepimento. delle infinite volte a me dicendomi di parlare l’italiano senza accento e lasciare il dialetto da me usato soggiogato da io al mio volere creduto di saperne di lettere di plurali di subiettivo e gerundio e coniunzioni e tutti i resti d’avverbi che di mia vita mi feci in costruzione o mi disfeci. Da piccola sbattevo le porte… Quando sono diventata una che resta seduta, che svuota le estati a guardare la stanza dal balcone per vedere se rientrando neanche l’ultimo fantasma se n’è andato? Ho un nuovo cane che dorme di fianco, ma tornano le stesse sere lunghe le porte che sbattono addosso senza la scossa accesa del fragore… Bisogna avere la natura di chi resta per saper tenere gli occhi sugli addii che durano di più a farli da soli. attendiamo la sillaba, la clausola assolta sul labbro, non arriva, basta a distrarre una caramella nella vertigine, una mentina è stata promessa all’abisso, non altro: ti porterò a scuola. Ti porterò a casa da scuola. Ti riporterò a casa ogni giorno dalla scuola della luce, dai licei del tremore, quando andrai a giocare fino ai margini, ti prenderò in tempo prima di quel vuoto. Non altro, ti porterò a giocare sui confini. Gli alberi sono gialli, quando piove vuole dire che è autunno, quelli sono passeri, questo posso dirti, quando vengono nella mano a beccare è perché hanno fame, è perché lo so, dà loro le briciole che abbiamo tenuto da parte, anche tu avrai fame, ti cercherò il cibo, non altro, posso darti questo: il cibo, il luogo dove dormire, la veste, le scarpe, la veglia sul tuo sonno, quando piangerai, ti abbraccerò. Ti laverò. Nessuno potrà toccarti finché sarò con te, ti sosterrò quando ti alzerai e ti terrò nei passi, ti lascerò andare fino all’aria, all’erba, sul confine. Cadrai, ti alzerò. Ti lascerò andare. Non altro, ti insegneranno a scuola. Ti porterò a casa, ogni giorno ti riporterò a casa dalle scuole, da tutte le scuole ti porterò a casa, ti darò il cibo, il caldo, il sonno, staremo insieme, ti farò e mi farai ridere, ti comprerò il quaderno, altri ti insegneranno, io ti porterò a casa, ti farò e mi farai ridere, staremo insieme, ti lascerò andare, niente fin che sarò con te potrà toccarmi. come sembrava impossibile che tu fossi madre come sembrava impossibile morire di parto nell’anno duemila di Dio pesavi di meno di questo cognome che oggi io porto da solo che se si potesse prenderlo in braccio e sollevarlo come facevo con te sarei un uomo diverso e avrei un sorriso più facile da regalare ai miei figli da qui ti parlo, da questa indifferenza che nel torpore consuma le cose: le senti in aria, le gemme già esplose, come chiaro e tremendo il verde incomba? lo sguardo sbarrato, la bocca aperta, l’incuria mi ha preso alla sua lenza. della cosiddetta realtà, chiede: “A che serve?” io dico a voi, ragazzi: la bellezza è gratuità del gesto, come quando vi amate, è il momento [l’impulso] preciso in [per] cui un essere umano si stacca da terra, s’inginocchia e disegna un toro sulla parete della sua grotta, a Lascaux. Così, senza motivo. O ha scoperto il modo per non essere solo – e ha scoperto il modo per non morire. come sapere che tutte le bocche professeranno il falso e per prima la tua dira` cose che non vuole vedra` cose che non sa ma il vero piu` del falso resta nelle parole che non riconosco perche´ non hanno la tua forma la calce bianca dei tuoi sensi deformati per l’occasione parole annerite, scartavetrate cercano rifugio tra le mie ma non trovano che una pace fatta di spilli di mura che non tengono di soldati che non parlano la tua lingua del marmo che mi riposa non conta. Una sola rondine non mi ti rende la stagione perduta. E io troppo tempo ho abitato in te come la ragnatela in un tronco morto al limite di una terra promessa non cogliendomi (fu soltanto evocazione addestramento allo stupro il fantastico frutto dell’occidente) mi hai nominata più bianca della luce nido di un’idea intricata, torpida fantasia, pupilla cieca del tuo occhio. Si sfilava il sibilo dalla teoria lunga delle stanze: davanti alla porta chiusa sarò la sorella di quei meli che fuori si spogliano lisciando a sangue i sensi e solo la sera ne spegne il tocco. Un triangolo è divino quando ogni punta è Dio e ogni lato un’esca. Non c’è veglia più amara per me che sono lontano dalla festa. Le parole non ti costavano molto, ricordi? scivolano via per filo e per segno come canoe fluiscono sul filo della corrente. Non c’era rapida che ne scuotesse il corso scorresse anche fino al mare il discorso del tuo sogno soltanto noi ne scontavamo il costo. Ma subito potessi smemorarmi annottassero ovunque le pupille degli uomini desti in un mondo di dormienti un bestiario delicatamente miniato dallo stilo di chi può almeno fin quando arriverò placida onda di lago a lambirti i piedi di umide e molli zolle di prato almeno fin là dove arriva l’essere e il chierico si fa pierrot la canaglia un’ariosa città ogni passante un amico, un evento allora l’acqua coprirà il prato e ogni traccia di nome. che non ho coraggio, che non vado fra gli altri e che non mi appassiono? Ho fatto una fila di quasi mezz’ora oggi alla posta; ho percorso tutta la fila passetto per passetto, ho annusato gli odori atroci di maschi di vecchi e anche di donne, ho sentito mani toccarmi il culo spingermi il fianco. Ho riconosciuto la nausea e l’ho lasciata là dov’era, il mio corpo si è riempito di sudore, ho sfiorato una polmonite. Non d’amor di me si tratta, ma orrore degli altri dove io mi riconosco. Quando il bambino era bambino, se ne andava a braccia appese, voleva che il ruscello fosse un fiume, il fiume un torrente e questa pozza il mare. Quando il bambino era bambino, non sapeva d’essere un bambino, per lui tutto aveva un’anima e tutte le anime erano un tutt’uno. Quando il bambino era bambino, su niente aveva un’opinione, non aveva abitudini, sedeva spesso a gambe incrociate e di colpo sgusciava via, aveva un vortice tra i capelli e non faceva facce da fotografo. Quando il bambino era bambino, era l’epoca di queste domande: perché io sono io, e perché non sei tu? perché sono qui, e perché non sono lì? quando comincia il tempo, e dove finisce lo spazio? la vita sotto il sole è forse solo un sogno? non è solo l’apparenza di un mondo davanti al mondo quello che vedo, sento e odoro? c’è veramente il male e gente veramente cattiva? come può essere che io, che sono io, non c’ero prima di diventare, e che, una volta, io, che sono io, non sarò più quello che sono? Quando il bambino era bambino, si strozzava con gli spinaci, i piselli, il riso al latte, e con il cavolfiore bollito, e adesso mangia tutto questo, e non solo per necessità. Quando il bambino era bambino, una volta si svegliò in un letto sconosciuto, e adesso questo gli succede sempre. Molte persone gli sembravan belle, e adesso questo gli succede solo in qualche raro caso di fortuna. Si immaginava chiaramente il Paradiso, e adesso riesce appena a sospettarlo, non riusciva a immaginarsi il nulla, e oggi trema alla sua idea. Quando il bambino era bambino, giocava con entusiasmo, e, adesso, è tutto immerso nella cosa come allora, soltanto quando questa cosa è il suo lavoro. Quando il bambino era bambino, per nutrirsi gli bastavano pane e mela, ed è ancora così. Quando il bambino era bambino, le bacche gli cadevano in mano come solo le bacche sanno cadere, ed è ancora così,
